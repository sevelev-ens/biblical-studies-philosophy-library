<html>
<head>
<title>Novum Testamentum Hebraice. Secundum Lucam</title>
<meta http-equiv=Content-Type content="text/html; charset=utf-8">
<meta content="Ruslan Khazarzar" name="author">
<meta content="Library of Ruslan Khazarzar, Bible, Biblia, Biblia Hebraica, Hebrew New Testament, Salkinson, Ginsburg" name="keywords">
<meta content="Hebrew New Testament, Secundum Lucam" name="description">
<link href="../hebr.css" rel="stylesheet" type="text/css">
<style rel="stylesheet" type="text/css">
span.c {font-size:8.0pt}
span.g {font-size:16.0pt}
</style>
</head>

<body>

<table style='border:solid black .25pt' align=center cellpadding=15 cellspacing=0 width=700>
<tr><td>

<div dir=rtl lang=HE>

<h1>לוּקָס</h1>

<p><strong><span class=g>א</span></strong>&nbsp;&nbsp;&nbsp; <strong><span class=c>1</span></strong> הֵן יְדֵי רַבִּים כָּתְבוּ עַל-סֵפֶר אֶת-מַעַרְכֵי הַדְּבָרִים
אֲשֶׁר כּוֹנְנוּ בְתוֹכֵנוּ אֶל-נָכוֹן׃ <strong><span class=c>2</span></strong> כַּאֲשֶׁר מָסְרוּ לָנוּ
אֵלֶּה אֲשֶׁר הָיוּ עֵדִים רֹאִים מֵרֹאשׁ וּמְשָׁרְתֵי דְּבַר-יְהוָֹה׃ <strong><span class=c>3</span></strong>
וּבְכֵן גַּם-אֲנִי אֲשֶׁר בָּחַנְתִּי הֵיטֵב אֶת-הַדְּבָרִים הָהֵם מֵרֵאשִׁיתָם
הֲכִינֹתִי אֶת-לִבִּי לְכָתְבָם אֵלֶיךָ תְּאוֹפִילוֹס גִּבּוֹר הֶחָיִל דָּבָר
דָּבֻר עַל-אָפְנָיו׃ <strong><span class=c>4</span></strong> לְבַעֲבוּר תֵּדַע כִּי תוֹרַת אֱמֶת לָמַדְתָּ
מִפִּי מְלַמְּדֶיךָ׃ <strong><span class=c>5</span></strong> אִישׁ כֹּהֵן הָיָה בִּימֵי הוֹרְדוֹס מֶלֶךְ
יְהוּדָה וּשְׁמוֹ זְכַרְיָהוּ מִמִּשְׁמֶרֶת אֲבִיָּה וְלוֹ אִשָּׁה מִבְּנוֹת
אַהֲרֹן אֱלִישֶׁבַע שְׁמָהּ׃ <strong><span class=c>6</span></strong> וּשְׁנֵיהֶם הָיוּ צַדִּיקִים לִפְנֵי
הָאֱלֹהִים וְהֹלְכִים בִּדְרָכָיו בְּכָל-מִצְוֹתָיו וְחֻקֹּתָיו׃ <strong><span class=c>7</span></strong>
וְלֹא-הָיָה לָהֶם וָלָד כִּי אֱלִישֶׁבַע עֲקָרָה וּשְׁנֵיהֶם בָּאוּ בַיָּמִים׃ <strong><span class=c>8</span></strong>
וַיְהִי הַיּוֹם בְּכַהֲנוֹ לִפְנֵי הָאֱלֹהִים בְּסֵדֶר מִשְׁמַרְתּוֹ׃ <strong><span class=c>9</span></strong>
וַיָּבֹא אֶל-הֵיכַל יְהוָֹה לְהַקְטִיר קְטֹרֶת לְפִי-גוֹרָלוֹ כְּמִשְׁפַּט
עֲבֹדַת הַכֹּהֲנִים׃ <strong><span class=c>10</span></strong> וְכָל-קְהַל הָעָם מִתְפַּלְּלִים אָז מִחוּץ
בְּעֵת הַקְטֵר הַקְּטֹרֶת׃ <strong><span class=c>11</span></strong> וַיֵּרָא אֵלָיו מַלְאַךְ יְהוָֹה עֹמֵד
אֵצֶל מִזְבַּח הַקְּטֹרֶת לִימִינוֹ׃ <strong><span class=c>12</span></strong> וַיַּרְא זְכַרְיָהוּ
וַיֶּחֱרָד וְאֵימָה נָפְלָה עָלָיו׃ <strong><span class=c>13</span></strong> וַיֹּאמֶר אֵלָיו הַמַּלְאָךְ
אַל-תִּירָא זְכַרְיָהוּ כִּי תְפִלָּתְךָ עָלְתָה לְרָצוֹן וְאֱלִישֶׁבַע
אִשְׁתְּךָ תֵּלֵד לְךָ בֵן וְקָרָאתָ שְׁמוֹ יוֹחָנָן׃ <strong><span class=c>14</span></strong>
וְהָיָה-לְךָ לְשִׂמְחָה וּלְשָׂשׂוֹן וְרַבִּים בְּהִוָּלְדוֹ יַעֲלֹזוּ׃ <strong><span class=c>15</span></strong>
כִּי-יִגְדַּל לִפְנֵי יְהוָֹה וְיַיִן וְשֵׁכָר לֹא יִשְׁתֶּה וְרוּחַ הַקֹּדֶשׁ
יִמָּלֵא בְּעוֹד הֱיוֹתוֹ בְּבֶטֶן אִמּוֹ׃ <strong><span class=c>16</span></strong> וְרַבִּים מִבְּנֵי
יִשְׂרָאֵל יָשִׁיב אֶל-יְהוָֹה אֱלֹהֵיהֶם׃ <strong><span class=c>17</span></strong> וְהָלַךְ לְפָנָיו בְּרוּחַ
אֵלִיָּהוּ וּבִגְבוּרָתוֹ לְהָשִׁיב לֵב אָבוֹת עַל-בָּנִים וּלְפשְׁעִים רוּחַ
דֵּעָה יְשָׁרָה וְהֶעֱמִיד לִפְנֵי יְהוָֹה עָם אֲשֶׁר לִבּוֹ נָכוֹן עִמּוֹ׃ <strong><span class=c>18</span></strong>
וַיֹּאמֶר זְכַרְיָהוּ אֶל-הַמַּלְאָךְ בַּמָּה אֵדַע זֹאת הֵן אֲנִי זָקַנְתִּי
וְאִשְׁתִּי בָּאָה בַיָּמִים׃ <strong><span class=c>19</span></strong> וַיַּעַן הַמַּלְאָךְ וַיֹּאמֶר
אֵלָיו אָנֹכִי גַבְרִיאֵל הָעֹמֵד לִפְנֵי הָאֱלֹהִים שֻׁלַּחְתִּי לְדַבֵּר
אֵלֶיךָ וּלְבַשֶּׂרְךָ כָּזֹאת׃ <strong><span class=c>20</span></strong> וְהִנֵּה אַתָּה תֵאָלֵם וְלֹא
תוּכַל דַבֵּר עַד אֲשֶׁר יָקוּם הַדָּבָר הַזֶּה עֵקֶב אֲשֶׁר לֹא הֶאֱמַנְתָּ
לִדְבָרַי אֲשֶׁר יָקוּמוּ בְּעִתָּם׃ <strong><span class=c>21</span></strong> וְהָעָם הוֹחִילוּ
לִזְכַרְיָהוּ עַד-בּוֹשׁ וַיִּתְפַּלְאוּ כִּי הִתְמַהְמַהּ בַּהֵיכָל׃ <strong><span class=c>22</span></strong>
וּבְצֵאתוֹ לֹא יָכֹל דַּבֵּר אֲלֵיהֶם וַיַּכִּירוּ כִּי-חִזָּיוֹן חָזָה בַּהֵיכָל
וַיָּנַע לָהֶם בְּרֹאשׁוֹ כִּי הוּא אִלֵּם׃ <strong><span class=c>23</span></strong> וְכַאֲשֶׁר מָלְאוּ
יְמֵי עֲבֹדָתוֹ וַיֵּלֶךְ וַיָּשָׁב אֶל-בֵּיתוֹ׃ <strong><span class=c>24</span></strong> וַיְהִי אַחֲרֵי
הַיָּמִים הָאֵלֶּה וַתַּהַר אֱלִישֶׁבַע אִשְׁתּוֹ וַתַּסְתֵּר חֲמִשָּׁה
חֳדָשִׁים לֵאמֹר׃ <strong><span class=c>25</span></strong> כָּכָה עָשָׂה לִי יְהוָֹה בַּיָּמִים אֲשֶׁר
פְּקָדַנִי וְאָסַף אֶת-חֶרְפָּתִי לְעֵינֵי בְנֵי-אָדָם׃ <strong><span class=c>26</span></strong>
וּבַחֹדֶשׁ הַשִּׁשִּׁי שֻׁלַּח גַּבְרִיאֵל הַמַּלְאָךְ מִלִּפְנֵי אֱלֹהִים
אֶל-עִיר בַּגָּלִיל וּשְׁמָהּ נְצָרֶת׃ <strong><span class=c>27</span></strong> אֶל-עַלְמָה בְּתוּלָה
מְאֹרָשָׂה לְאִישׁ וּשְׁמוֹ יוֹסֵף מִבֵּית דָּוִד וְהָעַלְמָה שְׁמָהּ מִרְיָם׃ <strong><span class=c>28</span></strong>
וַיָּבֹא הַמַּלְאָךְ אֵלֶיהָ הַבָּיְתָה וַיֹּאמֶר שָׁלוֹם לָךְ הַבַּת רֻחָמָה
יְהוָֹה עִמָּךְ בְּרוּכָה אַתְּ בַּנָּשִׁים׃ <strong><span class=c>29</span></strong> וְהִיא בִּרְאוֹתָה
וַתִּתְחַלְחַל לִדְבָרוֹ וַתֹּאמֶר בְּלִבָּהּ מָה הַבְּרָכָה הַזֹּאת׃ <strong><span class=c>30</span></strong>
וַיֹּאמֶר אֵלֶיהָ הַמַּלְאָךְ אַל-תִּירְאִי מִרְיָם כִּי-מָצָאת חֵן בְּעֵינֵי
הָאֱלֹהִים׃ <strong><span class=c>31</span></strong> וְהִנָּךְ הָרָה וְיָלַדְתְּ בֵּן וְקָרָאת שְׁמוֹ
יֵשׂוּעַ׃ <strong><span class=c>32</span></strong> וְהוּא גָּדוֹל יִהְיֶה וּבֶן-עֶלְיוֹן
יִקָּרֵא וְנָתַן לוֹ יְהוָֹה אֱלֹהִים אֶת-כִּסֵּא דָּוִד אָבִיו׃ <strong><span class=c>33</span></strong>
וּמָלַךְ עַל-בֵּית יַעֲקֹב לְעוֹלָם וָעֶד וּלְמַלְכוּתוֹ אֵין קֵץ׃ <strong><span class=c>34</span></strong>
וַתֹּאמֶר מִרְיָם אֶל-הַמַּלְאָךְ אֵיכָה תִהְיֶה כָזֹאת וַאֲנִי אֵינֶנִּי
יֹדַעַת אִישׁ׃ <strong><span class=c>35</span></strong> וַיַּעַן הַמַּלְאָךְ וַיֹּאמֶר אֵלֶיהָ רוּחַ
הַקֹּדֶשׁ תָּבֹא עָלַיִךְ וְכֹחַ עֶלְיוֹן יָסֶךְ-לָךְ עַל-כֵּן גַּם-הַקָּדוֹשׁ
הַיִּלוֹד יִקָּרֵא בֶּן-אֱלֹהִים׃ <strong><span class=c>36</span></strong> וְהִנֵּה אֱלִישֶׁבַע
מוֹדַעְתֵּךְ הַנִּקְרֵאת עֲקָרָה הָרָה גַּם-הִיא לָלַת בֵּן בְּזִקְנָתָהּ
וְזֶה-לָּהּ הַחֹדֶשׁ הַשִּׁשִּׁי׃ <strong><span class=c>37</span></strong> כִּי מֵאֱלֹהִים לֹא יִפָּלֵא
כָּל-דָּבָר׃ <strong><span class=c>38</span></strong> וַתֹּאמֶר מִרְיָם הִנְנִי שִׁפְחַת יְהוָֹה יְהִי-לִי
כִדְבָרֶךָ וַיֵּלֶךְ הַמַּלְאָךְ מֵאִתָּהּ׃ <strong><span class=c>39</span></strong> וַתָּקָם מִרְיָם
בַּיָּמִים הָהֵם וַתַּחַשׁ לָלֶכֶת הָהָרָה אֶל-עִיר יְהוּדָה׃ <strong><span class=c>40</span></strong>
וַתָּבֹא בֵּית זְכַרְיָה וַתִּפְקֹד אֶת-אֱלִישֶׁבַע לְשָׁלוֹם׃ <strong><span class=c>41</span></strong>
וַיְהִי כִּשְׁמֹעַ אֱלִישֶׁבַע פְּקוּדַת שָׁלוֹם מִפִּי מִרְיָם וַיִּרְקַד
הַיֶּלֶד בְּקִרְבָּהּ וַתִּמָּלֵא אֱלִישֶׁבַע רוּחַ הַקֹּדֶשׁ׃ <strong><span class=c>42</span></strong>
וַתִּקְרָא בְקוֹל גָּדוֹל וַתֹּאמַר בְּרוּכָה אַתְּ מִנָּשִׁים וּבָרוּךְ פְּרִי
בִטְנֵךְ׃ <strong><span class=c>43</span></strong> וּמֵאַיִן בָּאַתְנִי כָזֹאת כִּי-אֵם אֲדֹנִי אֶלַי
תָּבֹא׃ <strong><span class=c>44</span></strong> כִּי כַּאֲשֶׁר שָׁמְעָה אָזְנִי קוֹל פְּקוּדַת שָׁלוֹם
מִפִּיךְ רָקַד הַיֶּלֶד בְּקִרְבִּי מֵרֹב שִׂמְחָה׃ <strong><span class=c>45</span></strong> אַשְׁרֵךְ
כִּי תַאֲמִינִי כִּי יָקוּם הַדָּבָר הָאָמוּר לָךְ מִפִּי-יְהוָֹה׃ <strong><span class=c>46</span></strong>
וַתַּעַן מִרְיָם וַתֹּאמַר תְּגַדֵּל נַפְשִׁי אֶת-יְהוָֹה׃ <strong><span class=c>47</span></strong>
וְתָגֵל רוּחִי בֵּאלֹהֵי יִשְׁעִי׃ <strong><span class=c>48</span></strong> כִּי רָאָה בָעֳנִי שִׁפְחָתוֹ
מֵהַיּוֹם הַזֶּה וָמַעְלָה יְאַשְּׁרוּנִי כָּל-הַדֹּרוֹת׃ <strong><span class=c>49</span></strong>
גְּדֹלוֹת עָשָׂה עִמָּדִי אַדִּיר הוּא וְקָדוֹשׁ שְׁמוֹ׃ <strong><span class=c>50</span></strong>
וְחַסְדּוֹ עַל-יְרֵאָיו בְּכָל-דּוֹר וָדוֹר׃ <strong><span class=c>51</span></strong> בִּזְרֹעוֹ עָשָׂה
נִפְלָאוֹת הֵפִיץ גֵּאִים בִּמְזִמַּת לִבָּם׃ <strong><span class=c>52</span></strong> שַׁלִּיטִים הָדַף
מִכִּסְאוֹתָם וַיָּשֶׂם שְׁפָלִים לַמָּרוֹם׃ <strong><span class=c>53</span></strong> רְעֵבִים מִלֵּא טוֹב
וַעֲשִׁירִים שָׁלַח רֵיקָם׃ <strong><span class=c>54</span></strong> הֶחֱזִיק בְּיִשְׂרָאֵל עַבְדּוֹ
וַיִּזְכָּר-לוֹ אֶת-רַחֲמָיו׃ <strong><span class=c>55</span></strong> כַּאֲשֶׁר דִּבֶּר לַאֲבֹתֵינוּ
לְאַבְרָהָם וּלְזַרְעוֹ עַד-עוֹלָם׃ <strong><span class=c>56</span></strong> וַתֵּשֶׁב עִמָּהּ מִרְיָם
כִּשְׁלֹשֶׁת יְרָחִים וַתָּשָׁב אֶל-בֵּיתָהּ׃ <strong><span class=c>57</span></strong> וַיִּמְלְאוּ יְמֵי
אֱלִישֶׁבַע לָלֶדֶת וַתֵּלֶד בֵּן׃ <strong><span class=c>58</span></strong> וּשְׁכֵנֶיהָ וּקְרוֹבֶיהָ
שָׁמְעוּ כִּי-הִגְדִּיל יְהוָֹה חַסְדּוֹ עָלֶיהָ וַיִּשְׂמְחוּ אִתָּהּ׃ <strong><span class=c>59</span></strong>
וַיְהִי בַּיּוֹם הַשְּׁמִינִי וַיָּבֹאוּ לָמוּל אֶת-הַיָּלֶד וַיִּקְרְאוּ לוֹ
זְכַרְיָהוּ עַל-שֵׁם אָבִיו׃ <strong><span class=c>60</span></strong> וַתַּעַן אִמּוֹ וַתֹּאמַר לֹא-כֵן
כִּי הוּא יוֹחַנָן יִקָּרֵא׃ <strong><span class=c>61</span></strong> וַיֹּאמְרוּ אֵלֶיהָ הֲלֹא אֵין-בְּמִשְׁפַּחְתֵּךְ
אִישׁ נִקְרָא בַּשֵּׁם הַזֶּה׃ <strong><span class=c>62</span></strong> וַיִּתְּנוּ אוֹת לְאָבִיו לֵאמֹר
מָה-עִם לְבָבוֹ מַה-יִּקְרָא-לוֹ׃ <strong><span class=c>63</span></strong> וַיִּשְׁאַל לוּחַ וַיִּכְתֹּב
עָלָיו לֵאמֹר יוֹחָנָן שְׁמוֹ וַיִּתְמְהוּ כֻלָּם׃ <strong><span class=c>64</span></strong> וּפִתְאֹם
נִפְתַּח פִּיהוּ וּמִלָּתוֹ עַל-לְשֹׁנוֹ וַיְבָרֶךְ אֶת-הָאֱלֹהִים׃ <strong><span class=c>65</span></strong>
וַתִּפֹּל יִרְאָה עַל-כָּל-שְׁכֵנֵיהֶם מִסָּבִיב וְהַדְּבָרִים הָאֵלֶּה
סֻפְּרוּ בְּכָל-הָרֵי יְהוּדָה׃ <strong><span class=c>66</span></strong> וְכָל-הַשֹּׁמְעִים דִבְּרוּ
עַל-לִבָּם לֵאמֹר מַה יִהְיֶה אֵפוֹא הַיֶּלֶד הַזֶּה וְיַד-יְהוָֹה הָיְתָה
עָלָיו׃ <strong><span class=c>67</span></strong> וַיִּמָלֵא זְכַרְיָהוּ אָבִיו רוּחַ הַקֹּדֶשׁ וַיִּנָּבֵא
לֵאמֹר׃ <strong><span class=c>68</span></strong> בָּרוּךְ יְהוָֹה אֱלֹהֵי יִשְׂרָאֵל כִּי פָקַד וְשָׁלַח
פְּדוּת לְעַמוֹ׃ <strong><span class=c>69</span></strong> וַיָּרֶם לָנוּ קֶרֶן יְשׁוּעָה בְּבֵית-דָּוִד
עַבְדּוֹ׃ <strong><span class=c>70</span></strong> כַּאֲשֶׁר דִּבֶּר בְּפִי-נְבִיאָיו הַקְּדוֹשִׁים אֲשֶׁר
מִקֶּדֶם׃ <strong><span class=c>71</span></strong> לְהוֹשִׁיעַ לָנוּ מִיַּד אֹיְבֵינוּ וּמִכַּף
כָּל-שׂנְאֵינוּ׃ <strong><span class=c>72</span></strong> לִגְמָל-חֶסֶד עִם-אֲבוֹתֵינוּ וְלִזְכֹּר
אֶת-בְּרִית קָדְשׁוֹ׃ <strong><span class=c>72</span></strong> לַעֲשׂוֹת חֶסֶד עִם-אֲבוֹתֵינוּ וְלִזְכֹּר
אֶת-בְּרִית קָדְשׁוֹ׃ <strong><span class=c>73</span></strong> אֶת-בְּרִית הַשְּׁבוּעָה אֲשֶׁר נִשְׁבַּע
לְאַבְרָהָם אֲבִינוּ׃ <strong><span class=c>74</span></strong> כִּי יַצִּילֵנוּ מִיַּד-צָר וְיִתְּנֵנוּ
לְעָבְדוֹ בִּבְלִי-פָחָד׃ <strong><span class=c>75</span></strong> וְנִתְהַלֵּךְ בְּקֹדֶשׁ וּבִצְדָקָה
לְפָנָיו כָּל-יְמֵי חַיֵּינוּ׃ <strong><span class=c>76</span></strong> וְגַם-אַתָּה הַיֶּלֶד
נְבִיא-עֶלְיוֹן תִּקָּרֵא כִּי לִפְנֵי יְהוָֹה תֵּלֵךְ וְאֶת-דְּרָכָיו
תְּפַנֶּה׃ <strong><span class=c>77</span></strong> וְנָתַתָּ דַּעַת יְשׁוּעָה לְעַמּוֹ הִיא הַסְּלִיחָה
לְחַטֹּאתָם׃ <strong><span class=c>78</span></strong> בִּזְרֹחַ לָנוּ אוֹר-בֹּקֶר מִמָּרוֹם מִמְּקוֹר
רַחֲמֵי אֱלֹהֵינוּ׃ <strong><span class=c>79</span></strong> לְהָאִיר לְישְׁבֵי חֹשֶׁךְ וְצַלְמָוֶת
וּלְיַשֵּׁר אַשּׁוּרֵינוּ בְּמַעְגְּלֵי שָׁלוֹם׃ <strong><span class=c>80</span></strong> וַיִּגְדַּל
הַיֶּלֶד הוֹלֵךְ וְחָזֵק בָּרוּחַ וַיִּתְגּוֹרֵר בַּמִּדְבָּר עַד-יוֹם
הֵרָאֹתוֹ אֶל-יִשְׁרָאֵל׃</p>

<p><strong><span class=g>ב</span></strong>&nbsp;&nbsp;&nbsp; <strong><span class=c>1</span></strong> וִיְהִי בַּיָּמִים הָהֵם וַיֵּצֵא דְבַר מַלְכוּת מִלִּפְנֵי
הַקֵּיסַר אוֹגוּסְטוֹס לִמְנוֹת כָּל-ישְׁבֵי הָאָרֶץ׃ <strong><span class=c>2</span></strong> הוּא
הַמִּפְקָד הָרִאשׁוֹן אֲשֶׁר נַעֲשָׂה בִּימֵי קוּרִינִיּוֹס פַּחַת אֲרָם׃ <strong><span class=c>3</span></strong>
וַיֵּלְכוּ כֻלָּם לְהִמָּנוֹת אִישׁ אִישׁ לְעִירוֹ׃ <strong><span class=c>4</span></strong> וַיַּעַל
גַּם-יוֹסֵף מִן-הַגָּלִיל מֵעִיר נְצָרֶת אֶל-עִיר דָּוִד הִיא בֵּית-לָחֶם כִּי
מִמִּשְׁפַּחַת בֵּית דָּוִד הוּא׃ <strong><span class=c>5</span></strong> וַיָּבֹא עִם-מִרְיָם
הַמְאֹרָשָׂה לוֹ לָבֹא עַל-הַפְּקוּדִים וְהִיא הָרָה׃ <strong><span class=c>6</span></strong> וַיְהִי
בִּהְיוֹתָם שָׁם וַיִּמְלְאוּ יָמֶיהָ לָלֶדֶת׃ <strong><span class=c>7</span></strong> וַתֵּלֶד
אֶת-בְּנָהּ הַבְּכוֹר וַתְּחַתְּלֵהוּ בַחֲתוּלוֹת וַתָּשֶׂם אֹתוֹ בָּאֵבוּס
כִּי לֹא-מָצְאוּ מָקוֹם לָהֶם בַּמָּלוֹן׃ <strong><span class=c>8</span></strong> וְרֹעִים הָיוּ לֵנִים
בַּשָּׂדֶה בָּאָרֶץ הַהִיא וְנֹטְרִים אֶת-עֶדְרֵיהֶם בְּאַשְׁמֻרוֹת הַלָּיְלָה׃
<strong><span class=c>9</span></strong> וְהִנֵּה מַלְאַךְ יְהוָֹה נִצָּב עֲלֵיהֶם וּכְבוֹד יְהוָֹה זָרַח
לָהֶם מִסָּבִיב וַיִּירְאוּ יִרְאָה גְדוֹלָה׃ <strong><span class=c>10</span></strong> וַיֹּאמֶר אֲלֵיהֶם
הַמַּלְאָךְ אַל-תִּירָאוּ מְבַשֵּׂר טוֹב אֲנִי לָכֶם וְרַב שָׂשׂוֹן
לְכָל-הָעָם׃ <strong><span class=c>11</span></strong> כִּי מוֹשִׁיעַ יֻלַּד לָכֶם הַיּוֹם הֲלֹא הוּא
הַמָּשִׁיחַ הָאָדוֹן בְּעִיר דָּוִד׃ <strong><span class=c>12</span></strong> וְזֶה לָכֶם הָאוֹת כִּי
תִמְצְאוּ יֶלֶד בַּחֲתוּלָתוֹ שֹׁכֵב בָּאֵבוּס׃ <strong><span class=c>13</span></strong> וּפִתְאֹם נִרְאוּ
עִם-הַמַּלְאָךְ הֲמוֹן צְבָא הַשָּׁמָיִם מְזַמְּרִים לֵאלֹהִים וְאֹמְרִים׃ <strong><span class=c>14</span></strong>
כָּבוֹד לֵאלֹהִים בַּמָּרוֹם שָׁלוֹם עֲלֵי-אָרֶץ וְלִבְנֵי אָדָם רָצוֹן׃ <strong><span class=c>15</span></strong>
וַיְהִי כַּאֲשֶׁר עָלוּ מֵעֲלֵיהֶם הַמַּלְאָכִים הַשָּׁמָיְמָה וַיֹּאמְרוּ
הָרֹעִים אִישׁ אֶל-רֵעֵהוּ נֵלְכָה-נָּא עַד בֵּית-לֶחֶם וְנִרְאֶה אֶת-הַדָּבָר
הַנַּעֲשָׂה שָּׁם אֲשֶׁר הוֹדִיעַ לָנוּ יְהוָֹה׃ <strong><span class=c>16</span></strong> וַיָּחִישׁוּ
וַיָּבֹאוּ וַיִּמְצְאוּ אֶת-מִרְיָם וְאֶת-יוֹסֵף וְהַיֶּלֶד שֹׁכֵב בָּאֵבוּס׃ <strong><span class=c>17</span></strong>
וַיִּרְאוּ וַיַּשְׁמִיעוּ אֶת-הַדָּבָר אֲשֶׁר הֻגַּד לָהֶם עַל-הַיֶּלֶד הַזֶּה׃
<strong><span class=c>18</span></strong> וַיִּתְמְהוּ הַשֹּׁמְעִים עַל-הַדְּבָרִים אֲשֶׁר-הִגִּידוּ לָהֶם
הָרֹעִים׃ <strong><span class=c>19</span></strong> וּמִרְיָם שָׁמְרָה אֶת-כָּל-הַדְּבָרִים הָאֵלֶּה
וַתֶּהְגֶּה בָּם בְּלִבָּהּ׃ <strong><span class=c>20</span></strong> וְהָרֹעִים שָׁבוּ וַיִּתְּנוּ כָבוֹד
וָעֹז לֵאלֹהִים עַל-כֹּל אֲשֶׁר שָׁמְעוּ וְרָאוּ כְּפִי-אֲשֶׁר דִּבֶּר
אֲלֵיהֶם׃ <strong><span class=c>21</span></strong> וְכִמְלֹאת שְׁמֹנַת יָמִים לְהִמּוֹלוֹ וַיִּקָרֵא
שְׁמוֹ יֵשׁוּעַ כַּשֵּׁם אֲשֶׁר קָרָא-לוֹ הַמַּלְאָךְ טֶרֶם נוֹצַר בַּבָּטֶן׃ <strong><span class=c>22</span></strong>
וְכַאֲשֶׁר מָלְאוּ לָהֶם יְמֵי טָהֳרָם לְפִי תּוֹרַת משֶׁה וַיַּעֲלוּ אֹתוֹ
יְרוּשָׁלַיְמָה לְהַעֲמִידוֹ לִפְנֵי יְהוָֹה׃ <strong><span class=c>23</span></strong> כַּכָּתוּב
בְּתוֹרַת יְהוָֹה כָּל-זָכָר פֶּטֶר רֶחֶם קָדוֹשׁ יִקָּרֵא לַיהוָֹה׃ <strong><span class=c>24</span></strong>
וּלְהַקְרִיב קָרְבָּן כְּמִצְוַת תּוֹרַת יְהוָֹה שְׁתֵּי-תֹרִים אוֹ שְׁנֵי
בְּנֵי יוֹנָה׃ <strong><span class=c>25</span></strong> וְהִנֵּה אִישׁ הָיָה בִּירוּשָׁלַיִם וּשְׁמוֹ
שִׁמְעוֹן אִישׁ צַדִּיק וְחָסִיד וּמְחַכֶּה לְנֶחָמַת יִשְׁרָאֵל וְרוּחַ
הַקֹּדֶשׁ נָחָה עָלָיו׃ <strong><span class=c>26</span></strong> וְדָבָר נִגְלָה לּוֹ בְּרוּחַ הַקֹּדֶשׁ
כִּי לֹא יִרְאֶה-מָּוֶת עַד-אֲשֶׁר יִרְאֶה אֶת-מְשִׁיחַ יְהוָֹה׃ <strong><span class=c>27</span></strong>
וַיָּבֹא בָרוּחַ אֶל-הַמִּקְדָּשׁ וְהָאָבוֹת הֵבִיאוּ אֶת-הַיֶּלֶד יֵשׁוּעַ
לַעֲשׂוֹת לוֹ כְּפִי-מִשְׁפַּט הַתּוֹרָה׃ <strong><span class=c>28</span></strong> וַיִּקָחֵהוּ
עַל-זְרֹעֹתָיו וַיְבָרֶךְ אֶת-הָאֱלֹהִים וַיֹּאמַר׃ <strong><span class=c>29</span></strong> כִּדְבָרְךָ
יְהוָֹה הַיּוֹם תֶּאֱסֹף אֶת-עַבְדְּךָ בְּשָׁלוֹם׃ <strong><span class=c>30</span></strong> כִּי
יְשׁוּעָתְךָ רָאוּ עֵינָי׃ <strong><span class=c>31</span></strong> אֲשֶׁר הֲכִינֹתָ לִפְנֵי
כָּל-הָעַמִּים׃ <strong><span class=c>32</span></strong> אוֹר לְהָאִיר לַגּוֹיִם וּכְבוֹד יִשְׁרָאֵל
עַמֶּךָ׃ <strong><span class=c>33</span></strong> וַיִּתְמְהוּ יוֹסֵף וְאִמּוֹ עַל-הַדְּבָרִים
הַנֶּאֱמָרִים עָלָיו׃ <strong><span class=c>34</span></strong> וַיְבָרֶךְ אֹתָם שִׁמְעוֹן וַיֹּאמֶר
אֶל-מִרְיָם אִמּוֹ הַיֶּלֶד הַזֶּה נִצָּב לְמַפֶּלֶת רַבִּים בְּיִשְׂרָאֵל
וְלִתְקוּמָתָם וּלְאוֹת מְדָנִים׃ <strong><span class=c>35</span></strong> וּבְנַפְשֵׁךְ תַּעֲבֹר חֶרֶב
חֹדֶרֶת לְהִתְגַּלּוֹת חִקְרֵי-לֵב רַבִּים׃ <strong><span class=c>36</span></strong> וְאִשָּׁה נְבִיאָה
הָיְתָה שָּׁם חַנָּה בַּת-פְּנוּאֵל לְמַטֵּה אֲשֵׁר הִיא זְקֵנָה בָּאָה
בַיָּמִים וְשֶׁבַע שָׁנִים יָשְׁבָה עִם-בַּעְלָהּ מִיּוֹם אֲשֶׁר לְקָחָהּ
בִּבְתוּלֶיהָ׃ <strong><span class=c>37</span></strong> וְהָאַלְמָנָה הַזֹּאת כְּבַת אַרְבַּע וּשְׁמֹנִים
שָׁנָה לֹא מָשָׁה מִבֵּית הָאֱלֹהִים בַּעֲבֹדָתָהּ לְפָנָיו בְּצוֹם
וּבִתְפִלָּה לַיְלָה וָיוֹם׃ <strong><span class=c>38</span></strong> וַתָּקָם בָּעֵת הַהִיא וַתְּבָרֶךְ
אֶת-הָאֱלֹהִים וַתְּדַבֵּר עָלָיו אֶל-כָּל-אֲשֶׁר חִכָּה לִגְאֻלַּת
יְרוּשָׁלָיִם׃ <strong><span class=c>39</span></strong> כְּכַלּוֹתָם לַעֲשׂוֹת כָּל-הַמִּצְוָה
כְּפִי-תוֹרַת יְהוָֹה וַיָּשׁוּבוּ הַגָּלִילָה אֶל-נְצֶרֶת עִירָם׃ <strong><span class=c>40</span></strong>
וַיִּגְדַּל הַיֶּלֶד וַיֶּחֱזַק בָּרוּחַ וַיִמָּלֵא חָכְמָה גַּם-חֵן אֱלֹהִים
הוּצַק עָלָיו׃ <strong><span class=c>41</span></strong> וַיַעֲלוּ אֲבוֹתָיו יְרוּשָׁלַיְמָה מִדֵּי שָׁנָה
בְשָׁנָה לָחֹג חַג-הַפָּסַח׃ <strong><span class=c>42</span></strong> וּבִהְיוֹתוֹ בֶּן-שְׁתֵּים עֶשְׁרֵה
שָׁנָה וַיַּעֲלוּ עִמּוֹ כְּמִשְׁפַּט הֶחָג׃ <strong><span class=c>43</span></strong> וַיִּמָּלְאוּ
הַיָּמִים וַיָּשׁוּבוּ לְדַרְכָּם וַיִּוָּתֵר הַנַּעַר יֵשׁוּעַ בִּירוּשָׁלַיִם
וְיוֹסֵף וְאִמּוֹ לֹא יָדָעוּ׃ <strong><span class=c>44</span></strong> וּבְחָשְׁבָם כִּי עִם-חֶבֶל
אֹרְחִים הָלַךְ וַיֵּלְכוּ כְּדֶרֶךְ-יוֹם וַיְבַקְשֻׁהוּ בֵּין קְרוֹבֵיהֶם
וּמְיֻדָּעֵיהֶם׃ <strong><span class=c>45</span></strong> וְאַחֲרֵי אֲשֶׁר לֹא מָצְאוּ אֹתוֹ שָׁבוּ
וַיְבַקְשֻׁהוּ בִּירוּשָׁלָיִם׃ <strong><span class=c>46</span></strong> וַיְהִי אַחֲרֵי שְׁלֹשֶׁת יָמִים
וַיִּמְצְאוּ אֹתוֹ ישֵׁב בְּתוֹךְ הַמּוֹרִים בַּמִּקְדָּשׁ שֹׁמֵעַ
אֶת-תּוֹרָתָם וְשֹׁאֵל אֹתָם שְׁאֵלוֹת׃ <strong><span class=c>47</span></strong> וְכָל-שֹׁמְעָיו תָּמָהוּ
עַל-חָכְמָתוֹ וְעַל-תְּשׁוּבֹתָיו׃ <strong><span class=c>48</span></strong> וַיְהִי כִּרְאוֹתָם אֹתוֹ
וַיִּשְׁתָּאוּ וַתֹּאמֶר אֵלָיו אִמּוֹ מַה-זֹּאת עָשִׂיתָ לָּנוּ בְּנִי הֲלֹא
בִּקַּשְׁנוּךָ גַּם-אָבִיךָ גַּם-אֲנִי בִּדְאָגָה גְדוֹלָה׃ <strong><span class=c>49</span></strong>
וַיֹּאמֶר אֲלֵיהֶם מַדּוּעַ בִּקַּשְׁתֶּם אֹתִי הַאִם לֹא יְדַעְתֶּם כִּי עָלַי
לִהְיוֹת בְּבֵית אָבִי׃ <strong><span class=c>50</span></strong> וְלֹא הֵבִינוּ אֶת-הַדָּבָר אֲשֶׁר
דִּבֶּר אֲלֵיהֶם׃ <strong><span class=c>51</span></strong> וַיֵּרֶד אִתָּם וַיָּבֹא אֶל-נְצָרֶת וַיְהִי
סָר אֶל-מִשְׁמַעְתָּם וְאִמּוֹ שָׁמְרָה אֵת כָּל-הַדְּבָרִים הָאֵלֶּה
בְּלִבָּהּ׃ <strong><span class=c>52</span></strong> וְיֵשׁוּעַ הֹלֵךְ וְגָדֵל בְּחָכְמָה וּבְקוֹמָה
וּבְחֵן עִם-אֱלֹהִים וְעִם-אֲנָשִׁים׃</p>

<p><strong><span class=g>ג</span></strong>&nbsp;&nbsp;&nbsp; <strong><span class=c>1</span></strong> בִּשְׁנַת חֲמֵשׁ עֶשְׂרֵה לְמַלְכוּת טִבַרְיוֹס קֵיסָר בִּימֵי
פוֹנְטִיּוֹס פִּילָטוֹס פַּחַת יְהוּדָה וְהוֹרְדוֹס טֶטְרַרְךְ בַּגָּלִיל
וּפִילִפּוֹס אָחִיו טֶטְרַרְךְ בְּפֶלֶךְ יְטוּר וּפֶלֶךְ טַרְכוֹנָה
וְלוּסָנִיָּס טֶטְרַרְךְ בְּאָבֵל׃ <strong><span class=c>2</span></strong> וּבִהְיוֹת חָנָן וְקַיָּפָא
הַכֹּהֲנִים הַגְּדוֹלִים הָיֹה הָיָה דְבַר אֱלֹהִים אֶל-יוֹחָנָן
בֶּן-זְכַרְיָהוּ בַּמִּדְבָּר׃ <strong><span class=c>3</span></strong> וַיָּבֹא אֶל-כָּל-כִּכַּר
הַיַּרְדֵּן וַיִּקְרָא אֶל-הָעָם לָשׁוּב מִדַּרְכָּם וּלְהִטָּבֵל לִסְלִיחַת
עֲוֹנָם׃ <strong><span class=c>4</span></strong> כַּכָּתוּב בְּסֵפֶר דִּבְרֵי יְשַׁעְיָהוּ הַנָּבִיא קוֹל
קֹרֵא בַּמִּדְבָּר פַּנּוּ דֶּרֶךְ יְהוָֹה יַשְּׁרוּ מְסִלּותָיו׃ <strong><span class=c>5</span></strong>
כָּל-גֶּיא יִנָּשֵׂא וְכָל-הַר וְגִבְעָה יִשְׁפָּלוּ וְהָיָה הֶעָקֹב לְמִשׁוֹר
וְהָרְכָסִים לְבִקְעָה׃ <strong><span class=c>6</span></strong> וְרָאוּ כָּל-בָּשָׂר אֵת יְשׁוּעַת
אֱלֹהֵינוּ׃ <strong><span class=c>7</span></strong> וַיֹּאמֶר אֶל-הֲמוֹן הָעָם אֲשֶׁר בָּאוּ אֵלָיו
לְהִטָּבֵל יַלְדֵי צִפְעֹנִים מִי הוֹרָה אֶתְכֶם לְהִמָּלֵט עַל-נַפְשְׁכֶם
מִפְּנֵי חֲרוֹן אַף הַבָּא׃ <strong><span class=c>8</span></strong> לָכֵן עֲשׂוּ פְרִי-טוֹב לִתְשׁוּבָה
וְאַל-תֶּהְגוּ בִלְבַבְכֶם לֵאמֹר אַבְרָהָם לָנוּ לְאָב כִּי אֲנִי אֹמֵר לָכֶם
גַּם מִן-אֲבָנִים אֵלֶּה תַּשִּׂיג יַד-אֱלֹהִים לְהָקִים בָּנִים לְאַבְרָהָם׃ <strong><span class=c>9</span></strong>
וְגַם-כְּבָר נָטוּי הַגַּרְזֶן עַל-שֹׁרֶשׁ הָעֵצִים וְלָכֵן כָּל-עֵץ אֲשֶׁר לֹא
יַעֲשֶׂה פְרִי-טוֹב יִגָּדַע וְהָשְׁלַךְ בְּמוֹ-אֵשׁ׃ <strong><span class=c>10</span></strong>
וַיִּשְׁאֲלוּ אֹתוֹ הֲמוֹן הָעָם לֵאמֹר וּמַה לָנוּ לַעֲשׂוֹת׃ <strong><span class=c>11</span></strong>
וַיַּעַן וַיֹּאמֶר אֲלֵיהֶם מִי אֲשֶׁר-לוֹ כֻּתֳּנוֹת שְׁתַּיִם יַחֲלֹק
עִם-הָאִישׁ אֲשֶׁר אֵין-לוֹ וּמִי אֲשֶׁר-לוֹ מָזוֹן יַעֲשֶׂה כְמוֹ-כֵן׃ <strong><span class=c>12</span></strong>
וַיָּבֹאוּ אֵלָיו גַּם-מוֹכְסִים לִטְבִילָתוֹ וַיֹּאמְרוּ אֵלָיו רַבֵּנוּ
מַה-נַּעֲשֶׂה׃ <strong><span class=c>13</span></strong> וַיֹּאמֶר אֲלֵיהֶם יֶתֶר עַל-מֶכֶס הַנָּקוּב לָכֶם
אַל-תִּנְגֹּשׂוּ׃ <strong><span class=c>14</span></strong> וַיִּשְׁאֲלוּ אֹתוֹ גַּם-אַנְשֵׁי הַצָּבָא
לֵאמֹר וַאֲנַחְנוּ מַה-נַּעֲשֶׂה וַיֹּאמֶר אֲלֵיהֶם אַל-תַּעַשְׁקוּ
וְאַל-תּוֹנוּ אִישׁ וְדַי לָכֶם כִּי תַשִּׂיגוּ שְׂכַרְכֶם׃ <strong><span class=c>15</span></strong>
וּבְעוֹד הָעָם הָיוּ מְחַכִּים וְכֻלָּם דֹּבְרִים בְּלִבָּם אִם לֹא יוֹחָנָן
הוּא הַמָּשִׁיחַ׃ <strong><span class=c>16</span></strong> וַיַּעַן יוֹחָנָן וַיֹּאמֶר אֲלֵיהֶם הֶן-אֲנִי
מְטַבֵּל אֶתְכֶם בַּמָּיִם אַךְ בֹּא יָבֹא חָסֹן מִמֶּנִּי אֲשֶׁר קָטֹנְתִּי
מֵהַתֵּר אֶת-שְׂרוֹךְ נְעָלָיו וְהוּא יְטַבֵּל אֶתְכֶם בְּרוּחַ הַקֹּדֶשׁ
וּבָאֵשׁ׃ <strong><span class=c>17</span></strong> אֲשֶׁר מִזְרֵהוּ בְיָדוֹ לִזְרוֹת וּלְהָבֵר
אֶת-גָּרְנוֹ וְאָסַף אֶת-הַחִטִּים אֶל-תּוֹךְ אֲסָמָיו וְאֶת-הַמֹּץ יִשְׂרֹף
בָּאֵשׁ אֲשֶׁר לֹא-תִכְבֶּה׃ <strong><span class=c>18</span></strong> כָּהֵנָּה וְכָהֵנָּה הִזְהִיר
מְבַשֵּׂר טוֹב הַזֶּה אֶת-הָעָם׃ <strong><span class=c>19</span></strong> וְהוֹרְדוֹס טֶטְרַרְךְ אֲשֶׁר
הוּכַח עַל-דְּבַר הוֹרוֹדְיָה אֵשֶׁת אָחִיו וְעַל-כָּל-הָרָעוֹת אֲשֶׁר עָשָׂה
הוֹרְדוֹס׃ <strong><span class=c>20</span></strong> הוֹסִיף עַל-כָּל-אֵלֶּה וַיַּסְגֵּר אֶת-יוֹחָנָן
בְּבֵית הָאֲסוּרִים׃ <strong><span class=c>21</span></strong> וַיְהִי בְּהִטָּבֵל כָּל-הָעָם וַיִּטָּבֵל
גַּם-יֵשׁוּעַ וְהַשָּׁמַיִם נִפְתְּחוּ בְּהִתְפַּלְּלוֹ׃ <strong><span class=c>22</span></strong> וַיֵּרֶד
עָלָיו רוּחַ הַקֹּדֶשׁ בִּדְמוּת גּוּף יוֹנָה וְהִנֵּה קוֹל קֹרֵא
מִן-הַשָּׁמַיִם אַתָּה הוּא בְּנִי יְדִידִי בְּךָ רָצְתָה נַפְשִׁי׃ <strong><span class=c>23</span></strong>
וְיֵשׁוּעַ הָיָה כְּבֶן-שְׁלֹשִׁים שָׁנָה בְּהַחִלּוֹ אֶת-עֲבֹדַתוֹ
וַיַּחְשְׁבֻהוּ לְבֶן-יוֹסֵף בֶּן-עֵלִי׃ <strong><span class=c>24</span></strong> בֶּן-מַתָּת בֶּן-לֵוִי
בֶּן-מַלְכִּי בֶּן-יַנַּי בֶּן-יוֹסֵף׃ <strong><span class=c>25</span></strong> בֶּן-מַתִּתְיָהוּ
בֶּן-אָמוֹץ בֶּן-נַחוּם בֶּן-חֶסְלִי בֶּן-נַגָּי׃ <strong><span class=c>26</span></strong> בֶּן-מַחַת
בֶּן-מַתִּתְיָהוּ בֶּן שִׁמְעִי בֶּן-יוֹסֵף בֶּן-יוֹדָה׃ <strong><span class=c>27</span></strong>
בֶּן-יוֹחָנָן בֶּן-רֵישָׁא בֶּן-זְרֻבָּבֶל בֶּן-שְׁאַלְתִּיאֵל בֶּן-נֵרִי׃ <strong><span class=c>28</span></strong>
בֶּן-מַלְכִּי בֶּן-אַדִּי בֶּן-קוֹסָם בֶּן-אַלְמוֹדָם בֶּן-עֵר׃ <strong><span class=c>29</span></strong>
בֶּן-יֵשׁוּעַ בֶּן-אֱלִיעֶזֶר בֶּן-יוֹרִים בֶּן-מַתָּת בֶּן-לֵוִי׃ <strong><span class=c>30</span></strong>
בֶּן-שִׁמְעוֹן בֶּן-יְהוּדָה בֶּן-יוֹסֵף בֶּן-יוֹנָם בֶּן-אֶלְיָקִים׃ <strong><span class=c>31</span></strong>
בֶּן-מַלְיָא בֶּן-מִינָא בֶּן-מַתַּתָּה בֶּן-נָתָן בֶּן-דָוִד׃ <strong><span class=c>32</span></strong>
בֶּן-יִשַׁי בֶּן-עוֹבֵד בֶּן-בֹּעַז בֶּן-שַׂלְמוֹן בֶּן-נַחְשׁוֹן׃ <strong><span class=c>33</span></strong>
בֶּן-עַמִּינָדָב בֶּן-אַרְנִי בֶּן-חֶצְרוֹן בֶּן-פֶּרֶץ בֶּן-יְהוּדָה׃ <strong><span class=c>34</span></strong>
בֶּן-יַעֲקֹב בֶּן-יִצְחָק בֶּן-אַבְרָהָם בֶּן-תֶּרַח בֶּן-נָחוֹר׃ <strong><span class=c>35</span></strong>
בֶּן-שְׂרוּג בֶּן-רְעוּ בֶּן-פֶּלֶג בֶּן-עֵבֶר בֶּן-שָׁלַח׃ <strong><span class=c>36</span></strong>
בֶּן-קֵינָן בֶּין-אַרְפַּכְשַׁד בֶּן-שֵׁם בֶּן-נֹחַ בֶּן-לָמֶךְ׃ <strong><span class=c>37</span></strong>
בֶּן-מְתוּשֶׁלַח בֶּן-חֲנוֹךְ בֶּן-יֶרֶד בֶּן-מַהֲלַלְאֵל בֶּן-קֵינָן׃ <strong><span class=c>38</span></strong>
בֶּן-אֱנוֹשׁ בֶּן-שֵׁת בֶּן-אָדָם בֶּן-אֱלֹהִים׃</p>

<p><strong><span class=g>ד</span></strong>&nbsp;&nbsp;&nbsp; <strong><span class=c>1</span></strong> וְיֵשׁוּעַ שָׁב מִן-הַיַּרְדֵּן מָלֵא רוּחַ הַקֹּדֶשׁ
וַיּוֹבִילֵהוּ הָרוּחַ הַמִּדְבָּרָה׃ <strong><span class=c>2</span></strong> וְשָׁם נִסָּה אֹתוֹ
הַשָּׂטָן אַרְבָּעִים יוֹם וְלֹא-אָכַל מְאוּמָה עַד-תֹּם כָּל-הַיָּמִים הָהֵם
וַיִּרְעָב׃ <strong><span class=c>3</span></strong> וַיֹּאמֶר אֵלָיו הַשָּׂטָן אִם בֶּן-הָאֱלֹהִים אַתָּה
אֱמֹר-נָא אֶל-הָאֶבֶן הַזֹּאת וּתְהִי לְלָחֶם׃ <strong><span class=c>4</span></strong> וַיַּעַן אֹתוֹ
יֵשׁוּעַ הֵן כָּתוּב כִּי לֹא עַל-הַלֶּחֶם לְבַדּוֹ יִחְיֶה הָאָדָם כִּי
עַל-כָּל-מוֹצָא פִּי-יְהוָֹה׃ <strong><span class=c>5</span></strong> וַיַּעֲלֵהוּ וַיַּרְאֵהוּ
אֶת-כָּל-מַמְלְכוֹת הָאָרֶץ בְּרֶגַע אֶחָד׃ <strong><span class=c>6</span></strong> וַיֹּאמֶר אֵלָיו
הַשָּׁטָן לְךָ אֶתֵּן אֶת-כָּל-הַמֶּמְשָׁלָה הַזֹּאת וְאֶת-כָּל-כְּבוֹדָהּ כִּי
לִי נְתוּנָה וְלַאֲשֶׁר אֶחְפֹּץ אֶתְּנֶנָּה׃ <strong><span class=c>7</span></strong> וְעַל-כֵּן אִם
תִּשְׁתַּחֲוֶה לְפָנָי כָּל-הַכָּבוֹד הַזֶּה לְךָ יִהְיֶה׃ <strong><span class=c>8</span></strong>
וַיַּעַן יֵשׁוּעַ וַיֹּאמֶר אֵלָיו סוּר מִמֶּנִי הַשָּׂטָן כִּי כָּתוּב
לַיהוָֹה אֱלֹהֶיךָ תִּשְׁתַּחֲוֶה וְאֹתוֹ לְבַדּוֹ תַּעֲבֹד׃ <strong><span class=c>9</span></strong>
וַיְבִיאֵהוּ יְרוּשָׁלַיְמָה וַיַּעֲמִדֵהוּ עַל-פִּנַּת גַּג בֵּית-הַמִּקְדָּשׁ
וַיֹּאמֶר אֵלָיו אִם בֶּן-הָאֱלֹהִים אַתָּה הִתְנַפֵּל מִזֶּה אָרְצָה׃ <strong><span class=c>10</span></strong>
כִּי כָתוּב כִּי מַלְאָכָיו יְצַוֶּה-לָּךְ לְשָׁמְרֶךָ׃ <strong><span class=c>11</span></strong>
עַל-כַּפַּיִם יִשָּׂאוּנְךָ פֶּן-תִּגֹּף בָּאֶבֶן רַגְלֶךָ׃ <strong><span class=c>12</span></strong>
וַיַּעַן יֵשׁוּעַ וַיֹּאמֶר אֵלָיו הֵן נֶאֱמַר לֹא תְנַסֶּה אֶת-יְהוָֹה אֱלֹהֶיךָ׃
<strong><span class=c>13</span></strong> וְכַאֲשֶׁר כִּלָּה הַשָּׂטָן אֶת-הַמַּסּוֹת וַיִּרֶף מִמֶּנּוּ
עַד-עֵת׃ <strong><span class=c>14</span></strong> וַיָּשָׁב יֵשׁוּעַ בִּגְבוּרַת הָרוּחַ אֶל-הַגָּלִיל
וְשָׁמְעוֹ יָצָא בְּכָל-הַכִּכָּר׃ <strong><span class=c>15</span></strong> וְהוּא הוֹרָה לָהֶם
בְּבָתֵּי-הַכְּנֵסֶת וְכֻלָּם נָתְנוּ לוֹ כָּבוֹד׃ <strong><span class=c>16</span></strong> וַיָּבֹא
אֶל-נְצֶרֶת אֲשֶׁר הוּא גֻּדַּל שָׁם וַיֵּלֶךְ אֶל-בֵּית-הַכְּנֵסֶת בְּיוֹם
הַשַּׁבָּת כְּמִשְׁפָּטוֹ וַיָּקָם לִקְרֹא׃ <strong><span class=c>17</span></strong> וַיִּתְּנוּ לוֹ סֵפֶר
יְשַׁעְיָה הַנָּבִיא וַיִּפְתַּח אֶת-הַסֵּפֶר וַיִּמְצָא אֶת-הַדָּבָר הַכָּתוּב
שָׁמָּה׃ <strong><span class=c>18</span></strong> רוּחַ אֲדֹנָי יֱהוִֹה עָלָי יַעַן מָשַׁח יְהוָֹה אֹתִי
לְבַשֵּׂר עֲנָוִים שְׁלָחַנִי לַחֲבשׁ לְנִשְׁבְּרֵי-לֵב לִקְרֹא לִשְׁבוּיִם
דְּרוֹר וּלְעִוְרִים פְּקַח-קוֹחַ לְשַׁלַּח רְצוּצִים חָפְשִׁים׃ <strong><span class=c>19</span></strong>
לִקְרֹא שְׁנַת-רָצוֹן לַיהוָֹה׃ <strong><span class=c>20</span></strong> וַיָּגֶל אֶת-הַסֵּפֶר
וַיִּתְּנֵהוּ בִּידֵי הַמְשָׁרֵת וַיֵּשֵׁב וְעֵינֵי כָּל-אֲשֶׁר
בְּבֵית-הַכְּנֵסֶת נְשֻׂאוֹת אֵלָיו׃ <strong><span class=c>21</span></strong> וַיַּעַן וַיֹּאמֶר אֲלֵיהֶם
הוּקַם הַכָּתוּב הַזֶּה הַיּוֹם בְּאָזְנֵיכֶם׃ <strong><span class=c>22</span></strong> וְכֻלָּם נָשְׂאוּ
לוֹ עֵדוּת כִּי נִפְלְאוּ בְעֵינֵיהֶם
דִּבְרֵי-חֵן אֲשֶׁר יָצְאוּ מִפִּיו וַיֹּאמְרוּ הֲלֹא זֶה הוּא בֶן-יוֹסֵף׃ <strong><span class=c>23</span></strong> וַיֹּאמֶר
אֲלֵיהֶם אָכֵן תֹּאמְרוּ לִי אֶת-הַמָּשָׁל הַהוּא רֹפֵא רְפָא אֶת-נַפְשֶׁךָ
וּכְכֹל אֲשֶׁר שָׁמַעְנוּ כִּי נַעֲשָׂה בִּכְפַר-נַחוּם עֲשֵׂה-כֵן גַּם-הֲלֹם
בְּעִירֶךָ׃ <strong><span class=c>24</span></strong> וַיֹּאמַר הֵן דְּבַר אֱמֶת אֲנִי מַגִּיד לָכֶם אֵין
נָבִיא רָצוּי בְּאֶרֶץ מוֹלַדְתּוֹ׃ <strong><span class=c>25</span></strong> אָמֵן אֲנִי אֹמֵר לָכֶם
אַלְמָנוֹת רַבּוֹת הָיוּ בְיִשְׂרָאֵל בִּימֵי אֵלִיָּהוּ בְּהֵעָצֵר הַשָּׁמַיִם
שָׁלֹשׁ שָׁנִים וְשִׁשָּׁה חֳדָשִׁים וְרָעָב גָּדוֹל הָיָה בְכָל-הָאָרֶץ׃ <strong><span class=c>26</span></strong>
וְלֹא שֻׁלַּח אֵלִיָּהוּ אֶל-אַחַת מֵהֶן בִּלְתִּי אֶל-אִשָּׁה אַלְמָנָה
בְּצָרְפַת אֲשֶׁר לְצִידוֹן׃ <strong><span class=c>27</span></strong> וּמְצֹרָעִים רַבִּים הָיוּ
בְיִשְׂרָאֵל בִּימֵי אֱלִישָׁע הַנָּבִיא וְלֹא נִרְפָּא אֶחָד מֵהֶם בִּלְתִּי
אִם-נַעֲמָן הָאֲרַמִּי׃ <strong><span class=c>28</span></strong> וַיִּמָּלְאוּ כֻלָּם חֵמָה בְּבֵית-הַכְּנֵסֶת
בְּשָׁמְעָם אֶת-אֵלֶּה׃ <strong><span class=c>29</span></strong> וַיָּקוּמוּ וַיּוֹצִיאֻהוּ אֶל-מִחוּץ
לָעִיר וַיְבִיאֻהוּ אֶל-גַּב הָהָר אֲשֶׁר עִירָם בְּנוּיָה עָלָיו לְהַשְׁלִיכוֹ
אֶל-מִתַּחַת לָהָר׃ <strong><span class=c>30</span></strong> אַךְ-הוּא עָבַר בְּתוֹכָם וַיֵּלֶךְ
לְדַרְכּוֹ׃ <strong><span class=c>31</span></strong> וַיֵּרֶד אֶל-כְּפַר-נַחוּם עִיר הַגָּלִיל וַיְלַמֵּד
לָעָם מִדֵּי שַׁבָּת בְּשַׁבַּתּוֹ׃ <strong><span class=c>32</span></strong> וַיִּתְמְהוּ עַל-תּוֹרָתוֹ
כִּי כִּדְבַר שִׁלְטוֹן הָיָה דְבָרוֹ׃ <strong><span class=c>33</span></strong> וְאִישׁ הָיָה
בְּבֵית-הַכְּנֵסֶת וּבוֹ דָבַק רוּחַ טָמֵא וְנִתְעָב וַיִּקְרָא בְּקוֹל
גָּדוֹל׃ <strong><span class=c>34</span></strong> הֶרֶף מִמֶּנּוּ מַה-לָּנוּ וָלָךְ יֵשׁוּעַ הַנָּצְרִי
הַאִם לְהַשְׁמִידֵנוּ בָּאתָ הֲלֹא יְדַעְתִּיךָ מִי אַתָּה קְדוֹשׁ הָאֱלֹהִים׃ <strong><span class=c>35</span></strong>
וַיִּגְעַר-בּוֹ יֵשׁוּעַ לֵאמֹר דּוֹם וְצֵא מִמֶּנּוּ וַיַּפִּילֵהוּ הָרוּחַ
הָרָע בְּתוֹךְ הַקָּהָל וַיֵּצֵא מִמֶּנּוּ וְרָעָה לֹא עָשָׂה לוֹ׃ <strong><span class=c>36</span></strong>
וּפַלָּצוּת אָחֲזָה כֻלָּם וַיֹּאמְרוּ אִישׁ אֶל-רֵעֵהוּ מָה הַדָּבָר הַזֶּה
כִּי-בְשִׁלְטוֹן וּבִגְבוּרָה הוּא מְצַוֶּה אֶת-רוּחוֹת הַטֻּמְאָה וְהֵן
יֹצְאוֹת מִבַּעְלֵיהֶן׃ <strong><span class=c>37</span></strong> וַיֵּצֵא שָׁמְעוֹ בְּכָל-הַכִּכָּר
לְכָל-קְצוֹתָיו׃ <strong><span class=c>38</span></strong> וַיָּקָם וַיֵּצֵא מִבֵּית-הַכְּנֵסֶת וַיָּבֹא
בֵּיתָה שִׁמְעוֹן וְחֹתֶנֶת שִׁמְעוֹן שֹׁכֶבֶת חוֹלַת קַדַּחַת אֲנוּשָׁה
וַיִּפְגְּעוּ-בוֹ בַּעֲדָהּ׃ <strong><span class=c>39</span></strong> וַיִּתְיַצֵּב עָלֶיהָ וַיִּגְעַר
בַּקַּדַּחַת וַתִּרֶף מִמֶּנָּה וּכְרֶגַע קָמָה וַתְּשָׁרֵת אֹתָם׃ <strong><span class=c>40</span></strong>
וּכְבֹא הַשֶּׁמֶשׁ הֵבִיאוּ אֵלָיו כָּל-אֵלֶּה אֲשֶׁר אַנְשֵׁי מַכְאֹבוֹת לָהֶם
וִידוּעֵי חֳלָיִים שׁוֹנִים וַיָּשֶׂם אֶת-יָדָיו עַל-כָּל-אֶחָד מֵהֶם
וַיִּרְפָּאֵם׃ <strong><span class=c>41</span></strong> וְגַם-רוּחוֹת רָעִים יָצְאוּ מֵרַבִּים קֹרְאִים
וְאֹמְרִים אַתָּה הוּא הַמָּשִׁיחַ בֶּן-הָאֱלֹהִים אַךְ הוּא גָעַר בָּם וְלֹא
נְתָנָם לְדַבֵּר כִּי יָדְעוּ אֲשֶׁר הוּא הַמָּשִׁיחַ׃ <strong><span class=c>42</span></strong> וְכַעֲלוֹת
הַשַּׁחַר יָצָא וַיֵּלֶךְ אֶל-מָקוֹם חָרֵב וַהֲמוֹן הָעָם בִּקְשֻׁהוּ
וַיָּבֹאוּ אֵלָיו וַיַּחֲזִיקוּ-בוֹ לְבִלְתִּי יַעֲבֹר מֵהֶם׃ <strong><span class=c>43</span></strong>
אַךְ הוּא אָמַר אֲלֵיהֶם הֵן עָלַי לְהַשְׁמִיעַ אֶת-מַלְכוּת הָאֱלֹהִים
גַּם-בְּעָרִים אֲחֵרוֹת כִּי עַל-כֵּן שֻׁלָּחְתִּי׃ <strong><span class=c>44</span></strong> וַיְהִי
קוֹרֵא אֶת-בְּשׁרָתוֹ בְּבָתֵּי-הַכְּנֵסֶת אֲשֶׁר
בַּגָּלִיל׃</p>

<p><strong><span class=g>ה</span></strong>&nbsp;&nbsp;&nbsp; <strong><span class=c>1</span></strong> וַיְהִי בְּעָמְדוֹ עַל-יַד יַם-גִּנֵּיסָר וַהֲמוֹן הָעָם יִדְחֲקוּן
אֹתוֹ וַיִּשְׁמְעוּ אֶת-דְּבַר הָאֱלֹהִים׃ <strong><span class=c>2</span></strong> וַיַּרְא שְׁתֵּי
אֳנִיּוֹת עֹמְדוֹת עַל-שְׂפַת הַיָּם וְהַדַּיָּגִים יָצְאוּ מֵהֶן לְכַבֵּס
אֶת-הַמִּכְמֹרוֹת׃ <strong><span class=c>3</span></strong> וַיֵּרֶד אֶל-אַחַת מִן-הָאֳנִיּוֹת אֲשֶׁר
לְשִׁמְעוֹן וַיְבַקְשֵׁהוּ לְהַעֲבִירוֹ מְעַט מִן-הַיַּבָּשָׁה וַיֵּשֶׁב
וַיְלַמֵּד לַהֲמוֹן הָעָם מִתּוֹךְ הָאֳנִיָּה׃ <strong><span class=c>4</span></strong> וְכַהֲתִימוֹ
לְלַמֵּד וַיֹּאמֶר אֶל-שִׁמְעוֹן נְהַג אֶל-פְּנֵי הַמְּצוּלָה וְהַשְׁלִיכוּ
מִכְמֹרוֹתֵיכֶם לָצוּד שָׁמָּה׃ <strong><span class=c>5</span></strong> וַיַּעַן שִׁמְעוֹן וַיֹּאמֶר
אֵלָיו אֲדֹנִי יָגַעְנוּ כָּל-הַלַּיְלָה וְלֹא לָכַדְנוּ מְאוּמָה אַךְ
עַל-דְּבָרְךָ אַשְׁלִיךְ אֶת-הַמִּכְמֹרוֹת׃ <strong><span class=c>6</span></strong> וַיַּעֲשׂוּ-כֵן
וַיִּלְכְּדוּ דָגִים רַבִּים מְאֹד עַד-אֲשֶׁר מִכְמֹרוֹתָם נִקְרָעוּ׃ <strong><span class=c>7</span></strong>
וַיִּתְּנוּ אוֹת לְחַבְרֵיהֶם אֲשֶׁר בָּאֳנִיָּה הַשֵּׁנִית לָבֹא וְלַעֲזֹר
לָהֶם וַיָּבֹאוּ וַיְמַלְאוּ אֶת-שְׁתֵּי הָאֳנִיּוֹת עַד-לִשְׁקֹעַ׃ <strong><span class=c>8</span></strong>
וַיַּרְא שִׁמְעוֹן פֶּטְרוֹס וַיִּפֹּל לְרַגְלֵי יֵשׁוּעַ וַיֹּאמַר אֲדֹנִי
לֵךְ מֵעָלַי כִּי-אִישׁ חֵטְא אָנֹכִי׃ <strong><span class=c>9</span></strong> כִּי חִיל אָחַז אֹתוֹ
וְאֶת-כֹּל אֲשֶׁר אִתּוֹ עַל-צֵיד הַדָּגִים אֲשֶׁר צָדוּ׃ <strong><span class=c>10</span></strong> וְכֵן
גַּם-הִתְחַלְחֲלוּ יַעֲקֹב וְיוֹחָנָן בְּנֵי זַבְדִּי חַבְרֵי שִׁמְעוֹן
וַיֹּאמֶר יֵשׁוּעַ אֶל-שִׁמְעוֹן אַל-תִּירָא כִּי מֵהַיּוֹם וָמַעְלָה תָּצוּד
אֲנָשִׁים׃ <strong><span class=c>11</span></strong> וְהֵם הוֹלִיכוּ אֶת-הָאֳנִיּוֹת אֶל-הַיַּבָּשָׁה
וַיַּעַזְבוּ אֶת-כֹּל וַיֵּלְכוּ אַחֲרָיו׃ <strong><span class=c>12</span></strong> וַיְהִי בְּלֶכְתּוֹ
בְּאַחַת הֶעָרִים וְהִנֵּה-אִישׁ לִקְרָאתוֹ אֲשֶׁר בְּשָׂרוֹ מָלֵא צָרָעַת
וּבִרְאוֹתוֹ אֶת-יֵשׁוּעַ נָפַל עַל-אַפָּיו וַיִּתְחַנֶּן-לוֹ לֵאמֹר אֲדֹנִי
אִם-חָפֵץ אַתָּה הֲלֹא תוּכַל לְטַהֲרֵנִי׃ <strong><span class=c>13</span></strong> וַיּוֹשֶׁט אֶת-יָדוֹ
וַיִּגַּע-בּוֹ וַיֹּאמֶר חָפֵץ אֲנִי וּטְהָר וְהַצָּרַעַת סָרָה מִמֶּנּוּ
כְּרָגַע׃ <strong><span class=c>14</span></strong> וַיְצַו עָלָיו לְבִלְתִּי הַגֵּד לְאִישׁ רַק לֵךְ
וְהֵרָאֵה לְעֵינֵי הַכֹּהֵן וְהַקְרֵב אֶת-הַקָּרְבָּן עַל-טָהֳרָתְךָ כַּאֲשֶׁר
צִוָּה מֹשֶׁה לְעֵדוּת לָהֶם׃ <strong><span class=c>15</span></strong> וּבְכָל-זֹאת שָׁמְעוֹ יָצָא יָצוֹא
וְגָדֵל וְעַם-רָב נִקְהֲלוּ לִשְׁמֹעַ דְּבָרוֹ וְלִמְצֹא מָזוֹר לְמַחֲלָתָם׃ <strong><span class=c>16</span></strong>
אַךְ הוּא חָמַק עָבַר אֶל-הַמִּדְבָּר לְהִתְפַּלֵּל׃ <strong><span class=c>17</span></strong> וַיְהִי
הַיּוֹם בְּהוֹרֹתוֹ אֶת-הָעָם וַיֵּשְׁבוּ לְפָנָיו פְּרוּשִׁים וּמוֹרֵי
הַתּוֹרָה אֲשֶׁר בָּאוּ מִכָּל-כְּפָרֵי הַגָּלִיל מִיהוּדָה וּמִירוּשָׁלַיִם
וּגְבוּרַת יְהוָֹה הִתְנֹסְסָה בוֹ לְרַפְּאוֹתָם׃ <strong><span class=c>18</span></strong> וְהִנֵּה
אֲנָשִׁים נֹשְׂאִים אִישׁ נְכֵה עֲצָמוֹת בַּמִּטָּה וּמְבַקְשִׁים לַהֲבִיאוֹ
לְפָנָיו הַבָּיְתָה׃ <strong><span class=c>19</span></strong> וְלֹא-מָצְאוּ דֶרֶךְ לַהֲבִיאוֹ מֵרֹב הָעָם
וַיַּעֲלוּ עַל-הַגָּג וַיּוֹרִידוּ אֹתוֹ עַל-מִטָּתוֹ דֶּרֶךְ הָאֲרֻבָּה
בַּסִּפּוּן אֶל-תּוֹךְ הַבַּיִת לִפְנֵי יֵשׁוּעַ׃ <strong><span class=c>20</span></strong> וּבִרְאוֹתוֹ
אֶת-אֱמוּנָתָם וַיֹּאמֶר בֶּן-אָדָם נִסְלְחוּ-לְךָ חַטֹּאתֶיךָ׃ <strong><span class=c>21</span></strong>
וַיָּחֵלּוּ הַסּוֹפְרִים וְהַפְּרוּשִׁים לַהְגּוֹת בְּלִבָּם לֵאמֹר מִי הוּא
זֶה הַמְדַבֵּר גִּדּוּפִים מִי יוּכַל לִסְלֹחַ חֲטָאִים בִּלְתִּי הָאֱלֹהִים
לְבַדּוֹ׃ <strong><span class=c>22</span></strong> וַיַּרְא יֵשׁוּעַ אֶת-הֶגְיוֹנָם וַיַּעַן וַיֹּאמֶר
אֲלֵיהֶם לָמָּה-זֶּה תֶּהְגּוּ בְּלִבְּכֶם׃ <strong><span class=c>23</span></strong> כִּי מַה-נָּקֵל אִם
לֵאמֹר נִסְלְחוּ-לְךָ חַטֹּאתֶיךָ אוֹ לֵאמֹר קוּם וְהִתְהַלֵּךְ׃ <strong><span class=c>24</span></strong>
אַךְ לְמַעַן תֵּדְעוּן כִּי יֵשׁ רִשְׁיוֹן לְבֶן-הָאָדָם בָּאָרֶץ לִסְלֹחַ
חֲטָאִים אָז אָמַר אֶל-נְכֵה הָעֲצָמוֹת הִנֵּה אֲנִי אֹמֵר לָךְ קוּם שָׂא
אֶת-מִטָּתְךָ וְלֶךְ-לְךָ אֶל-בֵּיתֶךָ׃ <strong><span class=c>25</span></strong> וַיְמַהֵר וַיָּקָם
לִפְנֵיהֶם וַיִּשָּׂא אֶת-מִשְׁכָּבוֹ וַיֵּלֶךְ אֶל-בֵּיתוֹ וְנָתוֹן כָּבוֹד
לֵאלֹהִים׃ <strong><span class=c>26</span></strong> וּפַלָּצוּת אָחֲזָה אֶת-כֻּלָּם וַיִּתְּנוּ כָבוֹד
לֵאלֹהִים וְלִבָּם מָלֵא יִרְאָה וַיֹּאמְרוּ הַיּוֹם רָאִינוּ נִפְלָאוֹת׃ <strong><span class=c>27</span></strong>
וַיְהִי אַחֲרֵי הַדְּבָרִים הָאֵלֶּה וַיֵּצֵא וַיַּרְא מוֹכֵס אֶחָד יוֹשֵׁב
בְּבֵית-הַמֶּכֶס וּשְׁמוֹ לֵוִי וַיֹּאמֶר אֵלָיו לֵךְ אַחֲרָי׃ <strong><span class=c>28</span></strong>
וַיַּעֲזֹב אֶת-כֹּל וַיָּקָם וַיֵּלֶךְ אַחֲרָיו׃ <strong><span class=c>29</span></strong> וַיַּעַשׂ-לוֹ
לֵוִי מִשְׁתֶּה גָדוֹל בְּבֵיתוֹ וּמוֹכְסִים רַבִּים עִם-אֲנָשִׁים אֲחֵרִים
יָשְׁבוּ אִתָּם אֶל-הַשֻּׁלְחָן׃ <strong><span class=c>30</span></strong> וַיִּלּוֹנוּ הַפְּרוּשִׁים
וְהַסּוֹפְרִים אֲשֶׁר בָּהֶם עַל-תַּלְמִידָיו לֵאמֹר מַדּוּעַ אַתֶּם אֹכְלִים
וְשֹׁתִים עִם-הַמּוֹכְסִים וְהַחַטָּאִים׃ <strong><span class=c>31</span></strong> וַיַּעַן יֵשׁוּעַ
וַיֹּאמֶר אֲלֵיהֶם הַחֲזָקִים אֵין לָהֶם דָּבָר עִם-הָרֹפֵא כִּי אִם-הַחוֹלִים׃
<strong><span class=c>32</span></strong> לֹא בָאתִי לִקְרֹא צַדִּיקִים כִּי אִם-חַטָּאִים לִתְשׁוּבָה׃ <strong><span class=c>33</span></strong>
וַיֹּאמְרוּ אֵלָיו לָמָּה תַּלְמִידֵי יוֹחָנָן מַכְבִּירִים לָצוּם וּמַרְבִּים
לְהִתְפַּלֵּל וְכֵן יַעֲשׂוּ גַּם-תַּלְמִידֵי הַפְּרוּשִׁים וְתַלְמִידֶיךָ אֹכְלִים
וְשֹׁתִים׃ <strong><span class=c>34</span></strong> וַיֹּאמֶר אֲלֵיהֶם יֵשׁוּעַ אֵיךְ תּוּכְלוּ לְאַלֵּץ
אֶת-בְּנֵי הַחֲתֻנָּה לָצוּם בְּעוֹד הֶחָתָן עִמָּהֶם׃ <strong><span class=c>35</span></strong> הִנֵּה
יָמִים בָּאִים וְלֻקַּח מֵהֶם הֶחָתָן וְאָז יָצֻמוּ בַּיָּמִים הָהֵם׃ <strong><span class=c>36</span></strong>
וַיִּשָּׂא אֲלֵיהֶם גַּם אֶת-הַמָּשָׁל הַזֶּה אֵין אִישׁ קֹרֵעַ בֶּגֶד חָדָשׁ
לִתְפֹּר הַקְּרָעִים עַל-שִׂמְלָה בָלָה כִּי אִם-כֵּן הַבֶּגֶד הֶחָדָשׁ יִהְיֶה
קָרֻעַ וְגַם-הַטְּלָאָה מִבֶּגֶד הֶחָדָשׁ לֹא תִשְׁוֶה לַשִּׂמְלָה הַבָּלָה׃ <strong><span class=c>37</span></strong>
וְתִירוֹשׁ לֹא יֻתַּן בְּנֹאדוֹת בָּלִים פֶּן-יְבַקַּע הַתִּירוֹשׁ
אֶת-הַנֹּאדוֹת וְנִשְׁפַּךְ הַיַּיִן וְהַנֹּאדוֹת יִכְלָיוּן׃ <strong><span class=c>38</span></strong>
אַךְ תִּירוֹשׁ יֻתַּן בְּנֹאדוֹת חֲדָשִׁים וּשְׁנֵיהֶם יַחְדָּו יִשָּׁמֵרוּ׃ <strong><span class=c>39</span></strong>
וְאֵין אִישׁ שֹׁתֶה יַיִן יָשָׁן אֲשֶׁר יָחוּשׁ יִתְאַוֶּה מִיַּד לַתִּירוֹשׁ
כִּי יֹאמַר הֲלֹא הַיָּשָׁן טוֹב מִמֶּנוּ׃</p>

<p><strong><span class=g>ו</span></strong>&nbsp;&nbsp;&nbsp; <strong><span class=c>1</span></strong> וַיְהִי בְּיוֹם הַשַּׁבָּת אַחֲרֵי תְנוּפַת הָעֹמֶר וַיֵּלֶךְ
בִּשְׂדֵה קָמָה וְתַלְמִידָיו קָטְפוּ מְלִילוֹת וַיִּכְתְּשׁוּן בִּידֵיהֶם
וַיֹּאכֵלוּ׃ <strong><span class=c>2</span></strong> וַיֹּאמְרוּ אֲנָשִׁים פְּרוּשִׁים מַדּוּעַ אַתֶּם
עֹשִׂים אֵת אֲשֶׁר לֹא יֵעָשֶׂה בַּשַּׁבָּת׃ <strong><span class=c>3</span></strong> וַיַּעַן אֹתָם
יֵשׁוּעַ וַיֹּאמֶר הֲלֹא קְרָאתֶם אֵת אֲשֶׁר עָשָׂה דָוִד כַּאֲשֶׁר רָעֵב הוּא
וְאֵלֶּה אֲשֶׁר אִתּוֹ׃ <strong><span class=c>4</span></strong> כַּאֲשֶׁר בָּא אֶל-בֵּית הָאֱלֹהִים
וַיִּקַּח אֶת-לֶחֶם הַפָּנִים וַיֹּאכַל וַיִּתֵּן גַּם-לָאֵלֶּה אֲשֶׁר אִתּוֹ
אֲשֶׁר לֹא-כַתּוֹרָה לָהֶם לֶאֱכֹל בִּלְתִּי לַכֹּהֲנִים לְבַדָּם׃ <strong><span class=c>5</span></strong>
וַיֹּאמֶר אֲלֵיהֶם עוֹד כִּי בֶּן-הָאָדָם אֲדוֹן הַשַּׁבָּת הוּא׃ <strong><span class=c>6</span></strong>
וַיְהִי בְּיוֹם שַׁבָּת אַחֵר וַיָּבֹא וַיְלַמֵּד בְּבֵית-הַכְּנֵסֶת וְשָׁם
אִישׁ אֲשֶׁר יָדוֹ הַיְמָנִית יָבֵשָׁה׃ <strong><span class=c>7</span></strong> וְהַסּוֹפְרִים
וְהַפְּרוּשִׁים אֹרְבִים לוֹ לִרְאוֹת אִם-יִרְפָּא בַשַּׁבָּת לְבַעֲבוּר
יִמְצְאוּ עָלָיו שִׂטְנָה׃ <strong><span class=c>8</span></strong> וַיַּרְא אֶת-מַחְשְׁבוֹתָם וַיֹּאמֶר
אֶל-הָאִישׁ אֲשֶׁר יָדוֹ יְבֵשָׁה קוּם וַעֲמוֹד בְּתוֹךְ הַקָּהָל וַיָּקָם
וַיַּעֲמֹד׃ <strong><span class=c>9</span></strong> וַיֹּאמֶר אֲלֵיהֶם יֵשׁוּעַ אֶשְׁאֲלָה אֶתְכֶם
שְׁאֵלָה הֲכִי כַדָּת לְהֵיטִיב בַּשַּׁבָּת אוֹ לְהָרַע לְהַצִּיל נֶפֶשׁ אוֹ
לְשַׁחֲתָהּ׃ <strong><span class=c>10</span></strong> וַיַּשְׁקֵף אֲלֵיהֶם מִסָּבִיב וַיֹּאמֶר אֵלָיו
הוֹשֵׁט אֶת-יָדְךָ וַיַּעַשׂ כֵּן וַתָּשָׁב יָדוֹ לְאֵיתָנָהּ כָּאַחֶרֶת׃ <strong><span class=c>11</span></strong>
וַיִּמָּלְאוּ חֵמָה גְדוֹלָה וַיֹּאמְרוּ אִישׁ אֶל-רֵעֵהוּ מַה-לַּעֲשׂוֹת
לְיֵשׁוּעַ׃ <strong><span class=c>12</span></strong> וַיְהִי בַּיָּמִים הָהֵם וַיֵּצֵא אֶל-הָהָר
לְהִתְפַּלֵּל וַיַּאֲרֵךְ בִּתְפִלָּתוֹ לֵאלֹהִים כָּל-הַלָּיְלָה׃ <strong><span class=c>13</span></strong>
וּכְאוֹר הַבֹּקֶר וַיִּקְרָא אֶל-תַּלְמִידָיו וַיִּבְחַר מֵהֶם שְׁנֵים-עָשָׂר
אֲשֶׁר קָרָא אֹתָם בְּשֵׁם שְׁלִיחִים׃ <strong><span class=c>14</span></strong> אֶת-שִׁמְעוֹן אֲשֶׁר קָרָא
לוֹ בְּשֵׁם כֵּיפָא וְאֶת-אַנְדְּרַי אָחִיו אֶת-יַעֲקֹב וְאֶת-יוֹחָנָן
אֶת-פִּילִפּוֹס וְאֶת-בַּר-תַּלְמָי׃ <strong><span class=c>15</span></strong> אֶת-מַתִּתְיָהוּ
וְאֶת-תּוֹמָא אֶת-יַעֲקֹב בֶּן-חַלְפַּי וְאֶת-שִׁמְעוֹן אֲשֶׁר קָרָא לוֹ
הַקַּנָּאִי׃ <strong><span class=c>16</span></strong> אֶת-יְהוּדָה בֶּן-יַעֲקֹב וְאֶת-יְהוּדָה
אִישׁ-קְרִיּוֹת הוּא הַמַּסְגִּיר אֹתוֹ׃ <strong><span class=c>17</span></strong> וַיֵּרֶד אִתָּם
וַיַּעֲמֹד בַּמִּישׁוֹר בְּקֶרֶב קָהָל גָּדוֹל מִתַּלְמִידָיו וְקִבּוּץ עַם-רָב
מִכָּל-יְהוּדָה וִירוּשָׁלַיִם וְחוֹף צוֹר וְצִידוֹן הַבָּאִים לִשְׁמֹעַ
דְּבָרָיו וְלִמְצֹא מָזוֹר לְמַחֲלָתָם׃ <strong><span class=c>18</span></strong> וְאֵלֶּה הַבָּאִים אֲשֶׁר
הֶעֱבִיר מֵהֶם רוּחוֹת הַטֻּמְאָה הַמְבַעֲתוֹת אֹתָם׃ <strong><span class=c>19</span></strong> וְהֶהָמוֹן
כֻּלָּם מְבַקְשִׁים לָגַעַת בּוֹ כִּי גְבוּרָה יָצְאָה מֵאִתּוֹ לְהַעֲלוֹת אֲרֻכָה
לְכֻלָּם׃ <strong><span class=c>20</span></strong> וְהוּא נָשָׂא עֵינָיו אֶל-תַּלְמִידָיו וַיֹּאמַר
אַשְׁרֵיכֶם הָעֲנִיִּים כִּי-לָכֶם מַלְכוּת הָאֱלֹהִים׃ <strong><span class=c>21</span></strong>
אַשְׁרֵיכֶם הָרְעֵבִים כַּיּוֹם כִּי שָׂבֹעַ תִּשְׂבָּעוּן אַשְׁרֵיכֶם
הַבֹּכִים כַּיּוֹם כִּי שָׂחֹק תִּשְׂחָקוּן׃ <strong><span class=c>22</span></strong> אַשְׁרֵיכֶם
אִם-אֲנָשִׁים יִשְׂנְאוּ יְנַדּוּ אוֹ יְגַדְּפוּ אֶתְכֶם וְאֶת-שִׁמְכֶם כְּשֵׁם
רָע יִמְחוּ בַּעֲבוּר בֶּן-הָאָדָם׃ <strong><span class=c>23</span></strong> שִׂמְחוּ וְגִילוּ בַּיּוֹם
הַהוּא כִּי שְׂכַרְכֶם רַב בַּשָּׁמָיִם כִּי כֵן-עָשׂוּ אֲבוֹתֵיהֶם
אֶל-הַנְּבִיאִים מִקֶּדֶם׃ <strong><span class=c>24</span></strong> אַךְ-אוֹי לָכֶם עֲשִׁירִים
כִּי-הִשַּׂגְתֶּם תַּנְחוּמֹתֵיכֶם׃ <strong><span class=c>25</span></strong> אוֹי לָכֶם הַשְּׂבֵעִים
הַיּוֹם כִּי אַחֲרֵי-כֵן תִּרְעָבוּ אוֹי לָכֶם הַמְצַחֲקִים הַיּוֹם
כִּי-נוֹעַדְתֶּם לְאֵבֶל וָבֶכִי׃ <strong><span class=c>26</span></strong> אוֹי לָכֶם הַמְהֻלָּלִים בְּפִי
כָּל-בְּנֵי-הָאָדָם כִּי כָּכָה עָשׂוּ אֲבוֹתֵיהֶם גַּם-לִנְבִיאֵי שָׁקֶר׃ <strong><span class=c>27</span></strong>
אֲבָל אַתֶּם הַמַּקְשִׁיבִים לְקוֹלִי לָכֶם אֲנִי אֹמֵר אֶהֱבוּ אֶת-אֹיְבֵיכֶם
הֵיטִיבוּ לְשׁנְאֵיכֶם׃ <strong><span class=c>28</span></strong> בָּרְכוּ אֶת-אֹרַרֵיכֶם וְהַעְתִּירוּ
בְּעַד רֹדְפֵיכֶם׃ <strong><span class=c>29</span></strong> הַמַּכְּךָ עַל-לְחִי אַחַת הַטֵּה-לוֹ
גַּם-הָאַחֶרֶת הַנֹּשֵׂא מְעִילְךָ מֵעָלֶיךָ לֹא-תִמְנַע מִמֶּנוּ
גַּם-כֻּתָּנְתֶּךָ׃ <strong><span class=c>30</span></strong> תְּנָה לְכָל-שֹׁאֵל מִמְּךָ וּמֵאֵת הַלּוֶֹה
לֹא-תְבַקֵּשׁ׃ <strong><span class=c>31</span></strong> וְכָל-אֲשֶׁר תַּחְפְּצוּ שֶׁיַּעֲשׂוּן לָכֶם
אֲנָשִׁים כֵּן תַּעֲשׂוּן לָהֶם גַּם-אַתֶּם׃ <strong><span class=c>32</span></strong> אִם-תֶּאֱהָבוּן
אֶת-אֹהֲבֵיכֶם מַה-צְּדָקָה לָכֶם הֲלֹא גַּם-הַחַטָּאִים אֶת אֹהֲבֵיהֶם
יֶאֱהָבוּן׃ <strong><span class=c>33</span></strong> וְכִי-תַעֲשׂוּ טוֹב לְמֵטִיבֵיכֶם מַה-צְּדָקָה לָכֶם
הֲלֹא כְמוֹ-כֵן יַעֲשׂוּ גַּם-הַחַטָּאִים׃ <strong><span class=c>34</span></strong> וְאִם-תַּלְווּ
אֶת-אֲנָשִׁים בְּתִקְוַתְכֶם כִּי יְשַׁלֵּמוּ לָכֶם מַה-צְּדָקָה לָכֶם
גַּם-חַטָּאִים מַלְוִים חַטָּאִים כִּי גְמוּלָם יוּשַׁב לָהֶם׃ <strong><span class=c>35</span></strong>
אַךְ אֶהֱבוּ אֶת-אֹיְבֵיכֶם הֵיטִיבוּ לָהֶם חִנָּם וְלֹא תְצַפּוּ לִגְמוּל אָז
יִגְדַּל שְׂכַרְכֶם וִהְיִיתֶם בְּנֵי עֶלְיוֹן כִּי טוֹב הוּא לָרָעִים
וְלַאֲשֶׁר טוֹבָה לֹא יַכִּירוּ׃ <strong><span class=c>36</span></strong> הֱיוּ מְרַחֲמִים כִּי אֲבִיכֶם
הוּא רַחוּם׃ <strong><span class=c>37</span></strong> לֹא תִשְׁפְּטוּ אֲחֵרִים וְלֹא תִשָּׁפְטוּ
מִלִּפְנֵיהֶם לֹא תַאֲשִׁימוּ אֹתָם וְלֹא יַאֲשִׁימוּ אֶתְכֶם הַצְדִּיקוּם
וְיַצְדִּיקוּ אֶתְכֶם׃ <strong><span class=c>38</span></strong> תְּנוּ וְיִנָּתֵן לָכֶם מִדָּה מְלֵאָה
עַל-כָּל-גְּדוֹתֶיהָ יָשִׁיבוּ אֶל-חֵיקְכֶם אֲשֶׁר יָעִיקוּ תַחְתֶּיהָ וַאֲשֶׁר
יָנִיעוּ אֹתָהּ כִּי בְסַאסְּאָה אֲשֶׁר תָּמֹדּוּ בָּהּ יִמַּד לָכֶם׃ <strong><span class=c>39</span></strong>
וַיִּשָּׂא מְשָׁלוֹ וַיֹּאמַר הֲיִנְהַג עִוֵּר אֶת-הָעִוֵּר הֲלֹא יִפְּלוּ
שְׁנֵיהֶם אֶל-הַבּוֹר׃ <strong><span class=c>40</span></strong> הַתַּלְמִיד לֹא יִגְדַּל מִרָבּוֹ וְאִם
שָׁלֵם הוּא יְהִי כְרַבּוֹ׃ <strong><span class=c>41</span></strong> לָמָּה תַבִּיט אֶל-שְׁבָבִים אֲשֶׁר
בְּעֵין אָחִיךָ וְלֹא תָשֶׁת-לֵב אֶל-הַקּוֹרָה אֲשֶׁר בְּעֵינֶךָ׃ <strong><span class=c>42</span></strong>
וְאֵיךְ תֹּאמַר לְאָחִיךָ הַנִּיחֵנִי אָחִי וְאָסִירָה שְׁבָבִים מֵעֵינֶךָ
וְלֹא תָשִׁית לֵב אֶל-הַקּוֹרָה אֲשֶׁר בְּעֵינְךָ גַּם-אָתָּה הָסֵר חָנֵף
רִאשׁוֹנָה אֶת-הַקּוֹרָה מֵעֵינֶךָ וְאַחֲרֵי-כֵן תִּרְאֶה לְהָסִיר שְׁבָבִים
מֵעֵין אָחִיךָ׃ <strong><span class=c>43</span></strong> אֵין עֵץ טוֹב אֲשֶׁר יַעֲשֶׂה פְּרִי מָשְׁחָת
וְאֵין עֵץ נִשְׁחָת אֲשֶׁר יַעֲשֶׂה פְּרִי טוֹב׃ <strong><span class=c>44</span></strong> כִּי כָל-עֵץ
וָעֵץ בְּמוֹ-פִרְיוֹ יִתְנַכָּר תְּאֵנִים לֹא יֵאָסְפוּ מִצְּנִנִים וְלֹא
עֲנָבִים מֵעַקְרַבִּים׃ <strong><span class=c>45</span></strong> אִישׁ טוֹב מֵאוֹצַר לִבּוֹ הַטּוֹב
יוֹצִיא טוֹב וְאִישׁ רָע מֵאוֹצַר לִבּוֹ הָרָע יוֹצִיא רָע כִּי-מִמְּלֹא הַלֵּב
יַבִּיעַ כָּל-פֶּה׃ <strong><span class=c>46</span></strong> וּמַדּוּעַ אַתֶּם קֹרִאים לִי בְּשֵׁם אָדוֹן
אָדוֹן וְלֹא תַעֲשׂוּן אֵת אֲשֶׁר-אֲנִי מְצַוֶּה אֶתְכֶם׃ <strong><span class=c>47</span></strong>
כָּל-הַבָּא אֵלַי וְשָׁמַע דְּבָרַי וְעָשָׂה אֹתָם הִנֵּה אַגִּיד לָכֶם לְמִי
הוּא דוֹמֶה׃ <strong><span class=c>48</span></strong> הֲלֹא דוֹמֶה הוּא לְאִישׁ בֹּנֶה בַּיִת אֲשֶׁר
הֶעֱמִיק לַחְפֹּר וַיִּתֵּן יְסוּדָתוֹ בְּסָלַע וּכְבֹא מָטָר סֹחֵף וְנַחַל
פָּרַץ עַל-הַבַּיִת לֹא יָכֹל לְהָנִיעַ אֹתוֹ כִּי בְסֶלַע יְסוּדָתוֹ׃ <strong><span class=c>49</span></strong>
אַךְ הַשֹּׁמֵעַ דְּבָרַי וְאֹתָם אֵינֶנּוּ עֹשֶׂה דּוֹמֶה הוּא לְאִישׁ בֹּנֶה
בֵיתוֹ עַל-הֶעָפָר וְאֵין לוֹ יְסוֹד מִתָּחַת וּבַעֲבֹר עָלָיו שֶׁטֶף מַיִם
נָפַל הַבַּיִת פִּתְאֹם וַיְהִי לְמַפֵּלָה גְדוֹלָה׃</p>

<p><strong><span class=g>ז</span></strong>&nbsp;&nbsp;&nbsp; <strong><span class=c>1</span></strong> כְּכַלֹּתוֹ לְדַבֵּר אֶת-דְּבָרָיו בְּאָזְנֵי הָעָם וַיָּבֹא
אֶל-כְּפַר-נַחוּם׃ <strong><span class=c>2</span></strong> וְשָׁם עֶבֶד לְשַׂר-מֵאָה אֶחָד חָלָה לָמוּת
וְהוּא יָקָר הָיָה בְּעֵינָיו עַד-מְאֹד׃ <strong><span class=c>3</span></strong> וּבְשָׁמְעוֹ אֶת-שֵׁמַע
יֵשׁוּעַ וַיִּשְׁלַח אֵלָיו מִקְצוֹת זִקְנֵי הַיְּהוּדִים לְבַקְשׁוֹ לָבֹא
וּלְרַפֵּא אֶת-עַבְדּוֹ׃ <strong><span class=c>4</span></strong> וַיָּבֹאוּ אֶל-יֵשׁוּעַ וַיִּפְצְרוּ-בוֹ
לֵאמֹר כִּי יָאֳתָה לּוֹ לְמַלֵּא אֶת-בַּקָּשָׁתוֹ׃ <strong><span class=c>5</span></strong> כִּי אֹהֵב
הוּא לְעַמֵּנוּ וּבֵית-הַכְּנֵסֶת בָּנָה-לָנוּ׃ <strong><span class=c>6</span></strong> וַיֶּלֶךְ אִתָּם
יֵשׁוּעַ וְכַאֲשֶׁר הִקְרִיב אֶל-הַבַּיִת וְרֶוַח לֹא רָחוֹק בֵּינֵיהֶם
וַיִּשְׁלַח לוֹ שַׂר-הַמֵּאָה רֵעִים לֵאמֹר אֲדֹנִי אַל-תַּלְאֶה אֶת-נַפְשְׁךָ
נְקַלֹּתִי מִזֹּאת כִּי אַתָּה תָבֹא בְּצֵל קֹרָתִי׃ <strong><span class=c>7</span></strong> וּבַעֲבוּר
זֹאת לֹא נֶחְשְׁבָה נַפְשִׁי בְּעֵינַי לָבֹא לְפָנֶיךָ אַךְ תְּנָה אֹמֶר
וְנַעֲרִי יֶחִי׃ <strong><span class=c>8</span></strong> כִּי גַּם-אָנֹכִי עֹמֵד תַּחַת יַד מֶמְשָׁלָה
וְאַנְשֵׁי צָבָא תַּחַת יָדִי וְכִי אֹמַר לְאֶחָד מֵהֶם לֵךְ וְיֵלֵךְ וּלְאַחֵר
בֹּא וְיָבֹא וּלְעַבְדִּי עֲשֵׂה-זֹאת וְיַעֲשֶׂה׃ <strong><span class=c>9</span></strong> וַיִּשְׁמַע
יֵשׁוּעַ אֶת-דְּבָרָיו וַיִּשְׁתָּאֶה וַיִּפֶן וַיֹּאמֶר אֶל-הָעָם הַהֹלֵךְ
אַחֲרָיו הִנְנִי מַגִּיד לָכֶם אֱמוּנָה גְּדוֹלָה כָמוֹהָ גַּם-בְּיִשְׂרָאֵל
לֹא-מָצָאתִי׃ <strong><span class=c>10</span></strong> וַיָּשׁוּבוּ הַשְּׁלוּחִים אֶל-הַבָּיִת
וַיִּמְצְאוּ כִּי נִרְפָּא הָעֶבֶד הַחֹלֶה׃ <strong><span class=c>11</span></strong> וַיְהִי מִמָּחָרָת
וַיֵּלֶךְ אֶל-עִיר וּשְׁמָהּ נָעִין וְתַלְמִידָיו הָלְכוּ אַחֲרָיו וַהֲמוֹן
עַם-רָב׃ <strong><span class=c>12</span></strong> וְכַאֲשֶׁר קָרַב אֶל-שַׁעַר הָעִיר וְהִנֵּה אֲנָשִׁים
מוֹצִיאִים מִשָּׁם אִישׁ מֵת בֵּן יָחִיד לְאִמּוֹ וְהִיא אִשָּׁה אַלְמָנָה
וְרַבִּים מִן-הָעִיר עִמָּהּ׃ <strong><span class=c>13</span></strong> וַיַּרְא אֹתָהּ הָאָדוֹן וְרַחֲמָיו
נִכְמְרוּ אֵלֶיהָ וַיֹּאמֶר לָהּ אַל-תִּבְכִּי׃ <strong><span class=c>14</span></strong> וַיִּגַּשׁ
וַיִּגַּע בַּמִּשְׁכָּב וְנֹשְׂאָיו עָמָדוּ וַיֹּאמֶר הִנֵּה אֲנִי מְדַבֵּר
אֵלֶיךָ קוּם בָּחוּר׃ <strong><span class=c>15</span></strong> וַיִּיקַץ הַמֵּת וַיֵּשֶׁב וַיָּחֶל
לְדַבֵּר וְהוּא נְתָנוֹ אֶל-אִמּוֹ׃ <strong><span class=c>16</span></strong> וְחִיל אָחַז אֶת-כֻּלָּם
וַיְהַלְּלוּ אֶת-הָאֱלֹהִים וַיֹּאמְרוּ כִּי-נָבִיא גָדוֹל קָם בְּקִרְבֵּנוּ
וְכִי-פָקַד אֱלֹהִים אֶת-עַמּוֹ׃ <strong><span class=c>17</span></strong> וּשְׁמוּעַת הַדָּבָר הַזֶּה
יָצְאָה בְּכָל-יְהוּדָה וּבְכָל-הַכִּכָּר מִסָּבִיב׃ <strong><span class=c>18</span></strong> וּלְיוֹחָנָן
הִגִּידוּ תַלְמִידָיו אֶת-כָּל-אֵלֶּה׃ <strong><span class=c>19</span></strong> וַיִּקְרָא אֵלָיו יוֹחָנָן
שְׁנַיִם מִתַּלְמִידָיו וַיִּשְׁלָחֵם אֶל-יֵשׁוּעַ לֵאמֹר הַאַתָּה הוּא הַבָּא
אוֹ אִם-נְחַכֶּה לְאַחֵר׃ <strong><span class=c>20</span></strong> וַיָּבֹאוּ אֵלָיו הָאֲנָשִׁים וַיֹּאמְרוּ
יוֹחָנָן הַמְטַבֵּל שְׁלָחָנוּ אֵלֶיךָ לֵאמֹר הַאַתָּה הוּא הַבָּא אוֹ
אִם-נְחַכֶּה לְאַחֵר׃ <strong><span class=c>21</span></strong> וּבָעֵת הַהִיא הֶעֱלָה אֲרֻכָה לְרַבִּים
מֵחֳלָיִים וּנְגָעִים וּמֵרוּחוֹת רָעוֹת וּלְעִוְרִים רַבִּים הֵשִׁיב אוֹר
עֵינֵהֶם׃ <strong><span class=c>22</span></strong> וַיַּעַן יֵשׁוּעַ וַיֹּאמֶר אֲלֵיהֶם לְכוּ וְהַגִּידוּ
לְיוֹחָנָן אֵת אֲשֶׁר רְאִיתֶם וְאֵת אֲשֶׁר-שְׁמַעְתֶּם כִּי עִוְרִים רֹאִים
פִּסְחִים הֹלְכִים מְצֹרָעִים נִרְפָּאִים חֵרְשִׁים שֹׁמְעִים מֵתִים קָמִים
וַעֲנִיִּים מִתְבַּשְּׂרִים יְשׁוּעָה׃ <strong><span class=c>23</span></strong> וְאַשְׁרֵי הָאִישׁ אֲשֶׁר
לֹא-יִכָּשֵׁל בִּי׃ <strong><span class=c>24</span></strong> וַיְהִי כַּאֲשֶׁר הָלְכוּ מַלְאֲכֵי יוֹחָנָן
וַיָּחֶל לְדַבֵּר אֶל-הֲמוֹן-הָעָם עַל-יוֹחָנָן מַה-זֶּה יְצָאתֶם הַמִּדְבָּרָה
לִרְאוֹת הַאִם קָנֶה אֲשֶׁר יִנּוֹעַ מִפְּנֵי-רוּחַ׃ <strong><span class=c>25</span></strong> אַךְ
מַה-זֶּה יְצָאתֶם לִרְאוֹת הַאִם אִישׁ לָבוּשׁ בִּגְדֵי חֲמֻדוֹת הִנֵּה
לְבֻשֵׁי חֲמֻדוֹת וּמִתְעַדְּנִים בַּעֲדָנִים בְּחַצְרוֹת מְלָכִים הֵמָּה׃ <strong><span class=c>26</span></strong>
אַךְ מַה-זֶּה יְצָאתֶם לִרְאוֹת הַאִם אִישׁ נָבִיא הֵן אֲנִי אֹמֵר לָכֶם כִּי
גַּם-גָּדוֹל הוּא מִנָּבִיא׃ <strong><span class=c>27</span></strong> כִּי זֶה הוּא אֲשֶׁר כָּתוּב עָלָיו
הִנְנִי שֹׁלֵחַ מַלְאָכִי לְפָנֶיךָ וּפִנָּה-דַרְכְּךָ לְפָנֶיךָ׃ <strong><span class=c>28</span></strong>
אֲנִי אֹמֵר לָכֶם לֹא קָם בֵּין יִלּוֹדֵי אִשָּׁה גָּדוֹל מִיּוֹחָנָן
וְהַקָּטֹן בְּמַלְכוּת הָאֱלֹהִים יִגְדַּל מִמֶּנּוּ׃ <strong><span class=c>29</span></strong> וְכָל-הָעָם
וְהַמֹּכְסִים עִמָּהֶם כַּאֲשֶׁר שָׁמְעוּ כָזֹאת נָתְנוּ לֵאלֹהִים צֶדֶק
וַיִּטָּבְלוּ בִּטְבִילַת יוֹחָנָן׃ <strong><span class=c>30</span></strong> אַךְ-הַפְּרוּשִׁים וְחַכְמֵי
הַתּוֹרָה נִאֲצוּ אֶת-עֲצַת אֱלֹהִים וְלֹא נִטְבְּלוּ בִּטְבִילָתוֹ׃ <strong><span class=c>31</span></strong>
וַיֹּאמֶר הָאָדוֹן וְאֶל-מִי אֲדַמֶּה בְנֵי הַדּוֹר הַזֶּה וּלְמִי הֵם דֹּמִים׃
<strong><span class=c>32</span></strong> דֹּמִים הֵם לַיְלָדִים יֹשְׁבִים בִּשְׁוָקִים וְזֶה אֶל-זֶה
קֹרְאִים וְאֹמְרִים מְזַמְּרִים הָיִינוּ לָכֶם וְלֹא רְקַדְתֶּם מְקוֹנְנִים
וְלֹא סְפַדְתֶּם׃ <strong><span class=c>33</span></strong> כִּי בָא יוֹחָנָן הַמְטַבֵּל לֹא אָכַל לֶחֶם
וְלֹא-שָׁתָה יַיִן וַתֹּאמְרוּ כִּי שֵׁד בּוֹ׃ <strong><span class=c>34</span></strong> וּבֶן-הָאָדָם בָּא
אָכַל וְשָׁתָה וַתֹּאמְרוּ הִנֵּה אִישׁ זוֹלֵל וְסֹבֵא וְאֹהֵב לַמּוֹכְסִים
וְלַחַטָּאִים׃ <strong><span class=c>35</span></strong> אַךְ הַחָכְמָה תִּצְטַדֵּק בְּמַעֲשֵׂי בָנֶיהָ
כֻּלָּם׃ <strong><span class=c>36</span></strong> וְאַחַד הַפְּרוּשִׁים קָרָא לוֹ לָבֹא לֶאֱכֹל אִתּוֹ
לָחֶם וַיָּבֹא אֶל-בֵּית הַפָּרוּשׁ וַיֵּשֶׁב בִּמְסִבּוֹ׃ <strong><span class=c>37</span></strong>
וְהִנֵּה אִשָּׁה חֹטַאַת בָּעִיר וְכַאֲשֶׁר שָׁמְעָה כִּי-הוּא יֹשֵׁב
בִּמְסִבָּה בְּבֵית הַפָּרוּשׁ וַתִּקַּח צְלֹחִית שֶׁמֶן הַמֹּר׃ <strong><span class=c>38</span></strong>
וַתָּבֹא וַתַּעֲמֹד מֵאַחֲרָיו לְנֹכַח רַגְלָיו וַתֵּבְךְ וַתָּחֶל לִשְׁפֹּךְ
דִּמְעוֹתֶיהָ עֲלֵי-רַגְלָיו וְלִמְחוֹת אֶת-הַדִּמְעָה מֵעֲלֵיהֶן בְּשַׂעֲרוֹת
רֹאשָׁהּ וַתִּשַּׁק אֶת-רַגְלָיו וּמָשׁוֹחַ אוֹתָן בַּשָּׁמֶן׃ <strong><span class=c>39</span></strong>
וְהַפָּרוּשׁ אֲשֶׁר קְרָאוֹ לֶאֱכֹל אִתּוֹ רָאָה וַיֹּאמֶר אֶל-לִבּוֹ לוּ הָיָה
נָבִיא אָז יָדַע מִי-הִיא וּמָה-הִיא הַנֹּגַעַת בּוֹ כִּי אֵשֶׁת חֵטְא הִיא׃ <strong><span class=c>40</span></strong>
וַיַּעַן יֵשׁוּעַ וַיֹּאמֶר אֵלָיו שִׁמְעוֹן דָּבָר-לִי אֵלֶיךָ וַיֹּאמֶר
דַּבֵּר רַבִּי׃ <strong><span class=c>41</span></strong> וַיֹּאמֶר נֹשֶׁה אֶחָד הָיוּ-לוֹ שְׁנֵי
בַעֲלֵי-חוֹב חוֹב הָאֶחָד חֲמֵשׁ מֵאוֹת כֶּסֶף וְחוֹב הַשֵּׁנִי חֲמִשִּׁים׃ <strong><span class=c>42</span></strong>
וְיַעַן כִּי לֹא הִשִּׂיגָה יָדָם לְשַׁלֶּם-לוֹ וַיַּשְׁמֵט מַשֵּׁה יָדוֹ
מִשְּׁנֵיהֶם וְעַתָּה אֵיזֶה מִשְּׁנֵיהֶם יוֹסִיף לְאַהֲבָה אֹתוֹ׃ <strong><span class=c>43</span></strong>
וַיַּעַן שִׁמְעוֹן וַיֹּאמַר זֶה הוּא לְפִי מַחֲשַׁבְתִּי אֲשֶׁר שָׁמַט לוֹ
הַרְבֵּה וַיֹּאמֶר אֵלָיו כֵּן חָרָצְתָּ׃ <strong><span class=c>44</span></strong> וַיִּפֶן אֶל-הָאִשָּׁה
וַיֹּאמֶר אֶל-שִׁמְעוֹן הֲרֹאֶה אַתָּה אֶת-הָאִשָּׁה הַזֹּאת הִנֵּה בָּאתִי
לְבֵיתְךָ וּמַיִם לֹא נָתַתָּ לְרַגְלָי וְהִיא דִּמְעוֹתֶיהָ שָׁפְכָה
עַל-רַגְלַי וַתִּמַח אֶת-הַדִּמְעָה מֵעֲלֵיהֶן בְּשַׂעֲרוֹתֶיהָ׃ <strong><span class=c>45</span></strong>
מִנְּשִׁיקוֹת פִּיךָ אַתָּה לֹא נְשַׁקְתָּנִי וְהִיא מֵאָז בָּאתִי לֹא חָדְלָה
מִנַּשֵּׁק אֶת-רַגְלָי׃ <strong><span class=c>46</span></strong> אַתָּה לֹא מָשַׁחְתָּ בְּשֶׁמֶן רֹאשִׁי
וְהִיא מָשְׁחָה רַגְלַי בְּשֶׁמֶן הַמֹּר׃ <strong><span class=c>47</span></strong> עַל-כֵּן אֲנִי אֹמֵר
אֵלֶיךָ חַטֹּאתֶיהָ הָרַבּוֹת נִסְלְחוּ-לָהּ כִּי אַהֲבָתָהּ רַבָּה וּמִי
אֲשֶׁר מְעַט מִזְעָר נִסְלַח-לוֹ אַהֲבָתוֹ מְעַט מִזְעָר׃ <strong><span class=c>48</span></strong>
וַיֹּאמֶר אֵלֶיהָ נִסְלְחוּ-לָךְ חַטֹּאתָיִךְ׃ <strong><span class=c>49</span></strong> וְהַיֹּשְׁבִים
אִתּוֹ בִּמְסִבָּה הֵחֵלּוּ לְדַבֵּר עַל-לִבָּם מִי הוּא זֶה הֲגַם סֹלֵחַ
לַעֲוֹנוֹת הוּא׃ <strong><span class=c>50</span></strong> וַיֹּאמֶר אֶל-הָאִשָּׁה אֱמוּנָתֵךְ הוֹשִׁיעָה
לָּךְ לְכִי לְשָׁלוֹם׃</p>

<p><strong><span class=g>ח</span></strong>&nbsp;&nbsp;&nbsp; <strong><span class=c>1</span></strong> וַיְהִי אַחֲרֵי-כֵן וַיַּעֲבֹר בְּעָרִים וּבִכְפָרִים קוֹרֵא
וּמַשְׁמִיעַ אֶת-מַלְכוּת הָאֱלֹהִים וְעִמּוֹ שְׁנֵים הֶעָשָׂר׃ <strong><span class=c>2</span></strong>
וְנָשִׁים אֲשֶׁר נִרְפְּאוּ מֵחֳלָיִים וּמֵרוּחוֹת רָעוֹת מִרְיָם הַנִּקְרֵאת
מַגְדָּלִית אֲשֶׁר גֹּרְשׁוּ מִמֶּנָּה שֶׁבַע רוּחוֹת רָעוֹת׃ <strong><span class=c>3</span></strong>
וְיוֹחָנָה אֵשֶׁת כּוּזָא סֹכֵן הוֹרְדוֹס וְשׁוֹשַׁנָּה וְרַבּוֹת אֲחֵרוֹת
אֲשֶׁר כִּלְכְּלוּ אֹתוֹ מֵרְכוּשָׁן׃ <strong><span class=c>4</span></strong> וַיְהִי בְּהִקָּבֵץ אֵלָיו
הֲמוֹן עַם-רָב אֲשֶׁר בָּאוּ מִכָּל-עִיר וָעִיר וַיִּשָּׂא אֶת-מְשָׁלוֹ׃ <strong><span class=c>5</span></strong>
הַזֹּרֵעַ יָצָא לִזְרֹעַ וּבְזָרְעוֹ פִּזַּר מִן-הַזֶּרַע עַל-יַד הַדָּרֶךְ
וַיְהִי לְמִרְמַס רֶגֶל וּלְמַאֲכָל לְעוֹף הַשָּׁמָיִם׃ <strong><span class=c>6</span></strong> וְיֵשׁ
אֲשֶׁר נָפַל עַל-פְּנֵי הַסָּלַע וַיַּעַשׂ צֶמַח וַיִּיבַשׁ כִּי לֹא הָיָה-לוֹ
לֵחַ׃ <strong><span class=c>7</span></strong> וְיֵשׁ אֲשֶׁר נָפַל אֶל-הַקּוֹצִים וַיַּעֲלוּ הַקּוֹצִים
עִמּוֹ וַיְבַלְּעֻהוּ׃ <strong><span class=c>8</span></strong> וְיֵשׁ אֲשֶׁר נָפַל עַל-חֶלְקָה טוֹבָה
וַיַּעַל וַיַּעַשׂ פְּרִי תְבוּאָה מֵאָה שְׁעָרִים וּמִדֵּי דַבְּרוֹ כָּזֹאת
קָרָה מִי אֲשֶׁר אָזְנַיִם לוֹ לִשְׁמֹעַ יִשְׁמָע׃ <strong><span class=c>9</span></strong> וַיִּשְׁאֲלוּ
אֹתוֹ תַּלְמִידָיו לֵאמֹר מָה הַמָּשָׁל הַזֶּה׃ <strong><span class=c>10</span></strong> וַיֹּאמַר לָכֶם
נִתַּן לָדַעַת רָזֵי מַלְכוּת הָאֱלֹהִים וְלָאֲחֵרִים רַק-בִּמְשָׁלִים לְמַעַן
בִּרְאוֹתָם לֹא יִרְאוּ וּבְשָׁמְעָם לֹא יָבִינוּ׃ <strong><span class=c>11</span></strong> וְזֶה הוּא הַמָּשָׁל
הַזֶּרַע הוּא דְּבַר הָאֱלֹהִים׃ <strong><span class=c>12</span></strong> וַאֲשֶׁר עַל-יַד הַדֶּרֶךְ הֵם
אֲשֶׁר שָׁמְעוּ וְהַשָּׂטָן בָּא וַיִּטְרֹף דְּבַר הָאֱלֹהִים מִלִּבָּם
פֶּן-יַאֲמִינוּ וְיִוָּשֵׁעוּ׃ <strong><span class=c>13</span></strong> וַאֲשֶׁר עַל-הַסֶּלַע הֵם
הַשֹּׁמְעִים הַמְקַבְּלִים אֶת-הַדָּבָר בְּשִׂמְחָה אַךְ אֵין לָהֶם שֹׁרֶשׁ
וְרַק לַמִּצְעָר יַאֲמִינוּ וּבְיוֹם מַסָּה יִסֹּגוּ אָחוֹר׃ <strong><span class=c>14</span></strong>
וְהַנֹּפֵל אֶל-הַקּוֹצִים הֵם הַשֹּׁמְעִים הַהֹלְכִים לְדַרְכָּם וְנִבְלָעִים
בְּרֹב דְּאָגָה בְּעֹשֶׁר וּבְתַעֲנֻגוֹת בְּנֵי-אָדָם וְלֹא-יַעֲשׂוּ פֶּרִי׃ <strong><span class=c>15</span></strong>
וַאֲשֶׁר עַל-הַחֶלְקָה הַטּוֹבָה הֵם הַשֹּׁמְעִים אֶת-הַדָּבָר בְּלֵב טוֹב
וּבְרוּחַ נָכוֹן וְתוֹחַלְתָּם אִתָּם עַד-אֲשֶׁר יַעֲשׂוּן פֶּרִי׃ <strong><span class=c>16</span></strong>
וְאֵין-אִישׁ מַדְלִיק נֵר לְכַסֹּתוֹ בְמִכְסֶה אוֹ לְתִתּוֹ מִתַּחַת לַמִּטָּה
כִּי אִם-יִתְּנֵהוּ אֶל-הַמְּנוֹרָה וְכָל-הַבָּאִים יִרְאוּ בְּאוֹרוֹ׃ <strong><span class=c>17</span></strong>
כִּי אֵין-נֶעְלָם אֲשֶׁר לֹא יִגָּלֶה וְאֵין נִסְתָּר אֲשֶׁר לֹא יִוָּדַע וְלֹא
יֵצֵא לָאוֹר׃ <strong><span class=c>18</span></strong> עַל-כֵּן שִׂימוּ לִבְּכֶם אֶל-אֲשֶׁר תִּשְׁמָעוּן
כִּי מִי אֲשֶׁר יֶשׁ-לוֹ יֻתַּן לוֹ עוֹד וּמִי אֲשֶׁר אֵין-לוֹ יֻקַּח מִמֶּנּוּ
גַּם אֶת-אֲשֶׁר יַחֲשֹׁב כִּי יֶשׁ-לוֹ׃ <strong><span class=c>19</span></strong> וַיָּבֹאוּ אֵלָיו אִמּוֹ
וְאֶחָיו וְלֹא יָכְלוּ קְרֹב אֵלָיו מִפְּנֵי רֹב הָעָם׃ <strong><span class=c>20</span></strong>
וַיֻּגַּד-לוֹ לֵאמֹר אִמְּךָ וְאַחֶיךָ עֹמְדִים בַּחוּץ וּמְבַקְשִׁים
לִרְאוֹתֶךָ׃ <strong><span class=c>21</span></strong> וַיַּעַן וַיֹּאמֶר אֲלֵיהֶם אֵלֶּה הֵם אִמִּי
וְאֶחָי הַשֹּׁמְעִים אֶת-דְּבַר הָאֱלֹהִים וְהָעֹשִׂים אֹתוֹ׃ <strong><span class=c>22</span></strong>
וַיְהִי הַיּוֹם וַיֵּרֶד אֶל-כְּלִי שַׁיִט הוּא וְתַלְמִידָיו וַיֹּאמֶר
אֲלֵיהֶם נַעְבְּרָה-נָּא אֶל-עֵבֶר הַיָּם וַיִּנְהֲגוּ אֶת-כְּלִי הַשָּׁיִט׃ <strong><span class=c>23</span></strong>
וְהוּא שָׁכַב וַיֵּרָדַם בְּעוֹד הֵם שָׁטִים וְרוּחַ סְעָרָה הִתְעוֹרְרָה
בַּיָּם וַיִּשְׁטְפוּ עֲלֵיהֶם מַיִם כַּבִּירִים וַיַּגִּיעוּ עַד-שַׁעֲרֵי
מָוֶת׃ <strong><span class=c>24</span></strong> וַיִּגְּשׁוּ וַיָּעִירוּ אֹתוֹ לֵאמֹר אֲדֹנֵינוּ
אֲדֹנֵינוּ הֵן אֹבְדִים אֲנָחְנוּ וַיֵּעוֹר וַיִּגְעַר בָּרוּחַ וּבִשְׁאוֹן הַמַּיִם
וַיִּשְׁתְּקוּ וְהַסְּעָרָה קָמָה לִדְמָמָה׃ <strong><span class=c>25</span></strong> וַיֹּאמֶר אֲלֵיהֶם
אַיֶּה אֵפוֹא הִיא אֱמוּנַתְכֶם וְהֵם פָּחֲדוּ וְתָמְהוּ וְאָמְרוּ אִישׁ
אֶל-רֵעֵהוּ מִי הוּא זֶה אֲשֶׁר יְצַוֶּה גַּם-אֶת-הָרוּחַ וְגַם-אֶת-הַמַּיִם
וְהֵם שֹׁמְעִים בְּקוֹלוֹ׃ <strong><span class=c>26</span></strong> וַיָּבֹאוּ אֶרֶץ הַגַּדְרִיִּם אֲשֶׁר
מִמּוּל הַגָּלִיל׃ <strong><span class=c>27</span></strong> וַיֵּצֵא אֶל-הַיַּבָּשָׁה וַיִּפְגְּשֵׁהוּ
אִישׁ מִן-הָעִיר אֲשֶׁר רוּחוֹת רָעוֹת בּוֹ וְהוּא עָרֹם בְּלִי לְבוּשׁ
מִיָּמִים רַבִּים וּבַבַּיִת לֹא שָׁכַן כִּי אִם-בִּקְבָרִים׃ <strong><span class=c>28</span></strong>
וְכִרְאוֹתוֹ אֶת-יֵשׁוּעַ וַיִּפֹּל לְפָנָיו וַיִּקְרָא בְקוֹל גָּדוֹל מַה-לִּי
וָלָךְ יֵשׁוּעַ בֶּן-אֵל עֶלְיוֹן הִנְנִי מִתְחַנֵּן אַל-נָא תְּעַנֵּנִי׃ <strong><span class=c>29</span></strong>
כִּי הוּא צִוָּה אֶת-רוּחַ הַטֻּמְאָה לָצֵאת מִן-הָאִישׁ הַזֶּה אֲשֶׁר
פְּעָמִים רַבּוֹת תָּפַשׂ בּוֹ וְהוּא אָסוּר בְּזִקִּים וְשָׁמוּר בְּכַבְלֵי
בַרְזֶל וַיְנַתֵּק אֶת-מוֹסְרוֹתָיו וּבְכֹחַ הָרוּחַ הָרָע נִדַּח
הַמִּדְבָּרָה׃ <strong><span class=c>30</span></strong> וַיִּשְׁאַל אֹתוֹ יֵשׁוּעַ לֵאמֹר מַה-שְּׁמֶךָ
וַיֹּאמֶר מַחֲנַיִם כִּי-שֵׁדִים רַבִּים שָׁכְנוּ בְּקִרְבּוֹ׃ <strong><span class=c>31</span></strong>
וַיִּפְצְרוּ-בוֹ לְבִלְתִּי יְצַוֵּם לָרֶדֶת אֶל-הַתְּהוֹם׃ <strong><span class=c>32</span></strong>
וְעֵדֶר חֲזִירִים רַבִּים הָיָה רֹעֶה שָׁם בָּהָר וַיִּתְחַנְּנוּ-לוֹ לְתִתָּם
לָבֹא אֶל-תּוֹכָם וַיַּנַּח לָהֶם׃ <strong><span class=c>33</span></strong> וַיֵּצְאוּ הַשֵּׁדִים
מִן-הָאִישׁ וַיָּבֹאוּ אֶל-תּוֹךְ הַחֲזִירִים וַיִּשְׁטֹף הָעֵדֶר בַּמּוֹרָד
וַיִּטְבְּעוּ בְּתוֹךְ הַיָּם׃ <strong><span class=c>34</span></strong> וְהָרֹעִים בִּרְאוֹתָם אֵת אֲשֶׁר
קָרָה וַיָּנוּסוּ וַיַּגִּידוּ אֶת-הַדָּבָר בָּעִיר וּבַשָּׂדֶה׃ <strong><span class=c>35</span></strong>
וַיֵּצְאוּ בְנֵי הַמָּקוֹם לִרְאוֹת אֵת אֲשֶׁר נַעֲשָׂה וַיָּבֹאוּ אֶל-יֵשׁוּעַ
וַיִּמְצְאוּ אֶת-הָאִישׁ אֲשֶׁר יָצְאוּ הַשֵּׁדִים מִמֶּנּוּ מְלֻבָּשׁ
בְּגָדִים וְדַעְתּוֹ יְשָׁרָה וְיֹשֵׁב לְרַגְלֵי יֵשׁוּעַ וַיִּירָאוּ׃ <strong><span class=c>36</span></strong>
וְהָרֹאִים אֶת-הַמַּעֲשֶׂה בְּעֵינֵיהֶם סִפְּרוּ לָהֶם אֵיךְ נִרְפָּא בַּעַל
מְעוֹן הַשֵּׁדִים׃ <strong><span class=c>37</span></strong> וְכָל-בְּנֵי הַמָּקוֹם מֵאֶרֶץ הַגַּדְרִיִּם
וּמִסְּבִיבֹתֶיהָ בִּקְּשׁוּ מִמֶּנּוּ לָלֶכֶת מֵאִתָּם כִּי-זַלְעָפָה
אֲחָזָתַם וַיֵּרֶד אֶל-כְּלִי שַׁיִט וַיָּשָׁב לְדַרְכּוֹ׃ <strong><span class=c>38</span></strong>
וְהָאִישׁ אֲשֶׁר הַשֵּׁדִים יָצְאוּ מִמֶּנּוּ הִפְצִיר בּוֹ לְתִתּוֹ לִהְיוֹת
אֶצְלוֹ אַךְ יֵשׁוּעַ שִׁלְּחוֹ לֵאמֹר׃ <strong><span class=c>39</span></strong> שׁוּב אֶל-בֵּיתְךְ
וְסַפֵּר אֶת-הַגְּדֹלוֹת אֲשֶׁר עָשָׂה-לְךָ הָאֱלֹהִים וַיֵּלֶךְ וַיַּגֵּד
בְּכָל-הָעִיר אֵת אֲשֶׁר עָשָׂה-לוֹ יֵשׁוּעַ׃ <strong><span class=c>40</span></strong> וּבְשׁוּב יֵשׁוּעַ
וַיֵּצֵא הָעָם לְקַבֵּל פָּנָיו כִּי חִכּוּ לוֹ כֻּלָּם׃ <strong><span class=c>41</span></strong> וְהִנֵּה
אִישׁ בָּא וּשְׁמוֹ יָאִיר רֹאשׁ בֵּית-הַכְּנֵסֶת וַיִּפֹּל לְרַגְלֵי יֵשׁוּעַ
וַיִּתְחַנֵּן לָבֹא אֶל-בֵּיתוֹ׃ <strong><span class=c>42</span></strong> כִּי בִּתּוֹ יְחִידָתוֹ כְּבַת
שְׁתֵּים עֶשְׂרֶה שָׁנָה נָטְתָה לָמוּת וַיְהִי בְּלֶכְתּוֹ וַיִּדְחָקֻהוּ
הֲמוֹן הָעָם׃ <strong><span class=c>43</span></strong> וְאִשָּׁה זָבַת-דָּם אֲשֶׁר יְמֵי זֹבָהּ נִמְשְׁכוּ
שְׁתֵּים עֶשְׂרֵה שָׁנָה וְכָל-רְכוּשָׁהּ הוֹצִיאָה לָרֹפְאִים וְיַד אָדָם לֹא
הִשִּׂיגָה לְהָבִיא לָהּ מַרְפֵּא׃ <strong><span class=c>44</span></strong> הָאִשָּׁה הַזֹּאת קָרְבָה
אֵלָיו מֵאַחֲרָיו וַתִּגַּע בִּכְנַף בִּגְדוֹ וְזוֹב דָּמֶיהָ עָמַד כְּרָגַע׃ <strong><span class=c>45</span></strong>
וְיֵשׁוּעַ שָׁאַל לֵאמֹר מִי-זֶה נָגַע-בִּי וַיְכַחֲשׁוּ כֻּלָּם אַךְ פֶּטְרוֹס
עָנָה וְאֵלֶּה אֲשֶׁר אִתּוֹ אֲדֹנִי הֲמוֹן הָעָם לֹחֲצִים וְדֹחֲקִים אֹתְךָ
מִסָּבִיב וְאַתָּה תֹאמַר מִי-זֶה נָגַע בִּי׃ <strong><span class=c>46</span></strong> וַיֹּאמֶר יֵשׁוּעַ
נָגַע בִּי אֶחָד כִּי יָדַעְתִּי בְנַפְשִׁי כִּי גְבוּרָה יָצְאָה מֵאִתִּי׃ <strong><span class=c>47</span></strong>
וַתֵּרֶא הָאִשָּׁה כִּי לֹא-נִסְתְּרָה מִנֶּגֶד עֵינָיו וַתָּבֹא בְּחֶרְדָּתָהּ
וַתִּפֹּל לְפָנָיו וַתַּגֵּד לִפְנֵי כָל-הָעָם עַל-מֶה נָגְעָה בּוֹ וְכִי
נִרְפְּאָה לְפֶתַע פִּתְאֹם׃ <strong><span class=c>48</span></strong> וַיֹּאמֶר אֵלֶיהָ חִזְקִי בִּתִּי
אֱמוּנָתֵךְ הוֹשִׁיעָה לָּךְ לְכִי לְשָׁלוֹם׃ <strong><span class=c>49</span></strong> עֹדֶנּוּ מְדַבֵּר
וְאִישׁ מֵאַנְשֵׁי רֹאשׁ בֵּית-הַכְּנֵסֶת בָּא וַיֹּאמַר מֵתָה בִתְּךָ
וְאַל-תַּלְאֶה עוֹד אֶת-הָרַבִּי׃ <strong><span class=c>50</span></strong> כִּשְׁמֹעַ יֵשׁוּעַ וַיֹּאמֶר
אֵלָיו אַל-תִּירָא אַךְ-הַאֲמֵן וְלָהּ תִּהְיֶה תְּשׁוּעָה׃ <strong><span class=c>51</span></strong> וַיָּבֹא
הַבַּיְתָה וְלֹא-נָתַן לְאִישׁ לָבֹא אִתּוֹ בִּלְתִּי לְפֶטְרוֹס וְיוֹחָנָן
וְיַעֲקֹב וַאֲבִי הַיַּלְדָּה וְאִמָּהּ׃ <strong><span class=c>52</span></strong> וְכֻלָּם בֹּכִים
וְסֹפְדִים לָהּ וְהוּא אָמַר אַל-תִּבְכּוּ כִּי הִיא לֹא מֵתָה כִּי
אִם-יְשֵׁנָה׃ <strong><span class=c>53</span></strong> וַיִּלְעֲגוּ לוֹ כִּי הֵם יָדְעוּ כִּי-מֵתָה׃ <strong><span class=c>54</span></strong>
וְהוּא הוֹצִיא אֶת-כֻּלָּם מִן הַבָּיִת וְהֶחֱזִיק בְּיָדָהּ וַיִּקְרָא לֵאמֹר
קוּמִי לָךְ נַעֲרָה׃ <strong><span class=c>55</span></strong> וַתָּשָׁב רוּחָהּ אֵלֶיהָ וַתָּקָם פִּתְאֹם
וַיְצַו לָתֶת-לָהּ לֶאֱכֹל׃ <strong><span class=c>56</span></strong> וַיִּתְפַּלְּאוּ אֲבוֹתֶיהָ עַד-מְאֹד
וְהוּא צִוָּה עֲלֵיהֶם לְבִלְתִּי הַגֵּד לְאִישׁ אֵת אֲשֶׁר נַעֲשָׂה׃</p>

<p><strong><span class=g>ט</span></strong>&nbsp;&nbsp;&nbsp; <strong><span class=c>1</span></strong> וַיִּקְרָא אֶל-שְׁנֵים הֶעָשָׂר וַיִּתֵּן לָהֶם גְּבוּרָה
וּמֶמְשָׁלָה עַל-כָּל-רוּחוֹת רָעוֹת וְלִרְפֹּא כָּל-מַחֲלָה׃ <strong><span class=c>2</span></strong>
וַיִּשְׁלָחֵם לִקְרֹא אֶת-מַלְכוּת הָאֱלֹהִים וּלְהָקִים אֶת-הַחוֹלִים׃ <strong><span class=c>3</span></strong>
וַיְצַו אֲלֵיהֶם לֵאמֹר לֹא תִקְחוּ מְאוּמָה לַדָּרֶךְ לֹא מַטֶּה וְלֹא
יַלְקוּט וְלֹא לֶחֶם וְלֹא כֶסֶף וְלֹא חֲלִיפוֹת בְּגָדִים׃ <strong><span class=c>4</span></strong>
וּבַבַּיִת אֲשֶׁר תָּבֹאוּ שָׁם תִּשְׁכְּנוּ וּמִשָּׁם תֵּצֵאוּ׃ <strong><span class=c>5</span></strong>
וְהָיָה אִם לֹא יַאַסְפוּ אֶתְכֶם הַבָּיְתָה צְאוּ מִן-הָעִיר הַהִיא
וּנְעַרְתֶּם אֶת-הֶאָבָק מֵעַל רַגְלֵיכֶם לְעֵדוּת לָהֶם׃ <strong><span class=c>6</span></strong>
וַיֵּצְאוּ וַיַּעַבְרוּ בִכְפָרִים וּבְכָל-מָקוֹם קֹרִאים אֶת-הַבְּשׂוֹרָה
וְרֹפְאִים אֶת-הַחוֹלִים׃ <strong><span class=c>7</span></strong> וְהוֹרְדוֹס טֶטְרַרְךְ שָׁמַע
אֶת-כָּל-אֲשֶׁר נַעֲשָׂה וַתִּפָּעֶם רוּחוֹ כִּי-יֵשׁ אֲשֶׁר אָמְרוּ יוֹחָנָן
קָם מִן-הַמֵּתִים׃ <strong><span class=c>8</span></strong> וְיֵשׁ אֲשֶׁר אָמְרוּ כִּי נִגְלָה אֵלִיָּהוּ
וַאֲחֵרִים אָמְרוּ כִּי קָם נָבִיא אֶחָד מִן-הַנְּבִיאִים הַקַּדְמֹנִים׃ <strong><span class=c>9</span></strong>
וַיֹּאמֶר הוֹרְדוֹס הֵן רֹאשׁ יוֹחָנָן נָשָׂאתִי מֵעָלָיו וּמִי-אֵפוֹא הוּא
אֲשֶׁר אָנֹכִי שֹׁמֵעַ עָלָיו כָּזֹאת וַיְבַקֵּשׁ לִרְאוֹתוֹ׃ <strong><span class=c>10</span></strong>
וּבְשׁוּב הַשְּׁלִיחִים הִגִּידוּ לוֹ אֶת-כָּל-אֲשֶׁר עָשׂוּ וַיִּקָּחֵם
וַיֵּלֶךְ עִמָּהֶם לְבַדָּם אֶל-עִיר הַנִּקְרֵאת בֵּית-צָיְדָה׃ <strong><span class=c>11</span></strong>
וַהֲמוֹן הָעָם יָדְעוּ וַיֵּלְכוּ אַחֲרָיו וְהוּא קִבֵּל פְּנֵיהֶם וַיְדַבֵּר
אֲלֵיהֶם עַל-מַלְכוּת הָאֱלֹהִים וְרָפוֹא אֶת-הַדֹּרְשִׁים לְהֵרָפֵא׃ <strong><span class=c>12</span></strong>
וְכַאֲשֶׁר רָפָה הַיּוֹם לַעֲרֹב וַיָּבֹאוּ שְׁנֵים הֶעָשָׂר וַיֹּאמְרוּ אֵלָיו
שַׁלַּח אֶת-הֲמוֹן הָעָם וְיֵלְכוּ אֶל-הֶעָרִים וְחַצְרֵיהֶן מִסָּבִיב לִמְצֹא
אֹכֶל וּמָקוֹם לָלוּן כִּי-פֹה בְמָקוֹם שָׁמֵם אֲנָחְנוּ׃ <strong><span class=c>13</span></strong>
וַיֹּאמֶר אֲלֵיהֶם תְּנוּ לָהֶם אַתֶּם לֶאֱכֹל וַיֹּאמְרוּ לֹא נִמְצָא אִתָּנוּ
בִּלְתִּי חֲמִשָּׁה לֶחֶם וְדָגִים שְׁנַיִם אוֹ הֲנֵלֵךְ לִקְנוֹת אֹכֶל
לְכָל-הָעָם הַזֶּה׃ <strong><span class=c>14</span></strong> אֲשֶׁר הָיוּ כַּחֲמֵשֶׁת אַלְפֵי-אִישׁ
וַיֹּאמֶר אֶל-תַּלְמִידָיו הוֹשִׁיבוּ אֹתָם שׁוּרוֹת שׁוּרוֹת כַּחֲמִשִּׁים
אִישׁ בַּשּׁוּרָה׃ <strong><span class=c>15</span></strong> וַיַּעֲשׂוּ-כֵן וַיּוֹשִׁיבוּ אֶת-כֻּלָּם׃ <strong><span class=c>16</span></strong>
וַיִּקַּח אֶת-חֲמֵשֶׁת הַלֶּחֶם וְאֶת-שְׁנֵי הַדָּגִים וַיִּשָּׂא עֵינָיו
לַמָּרוֹם וַיְבָרֵךְ וַיִּפְרֹס וַיִּתֵּן לְתַלְמִידָיו לָשׂוּם לִפְנֵי הָעָם׃ <strong><span class=c>17</span></strong>
וַיֹּאכְלוּ כֻלָּם וַיִּשְׂבָּעוּ וַיִּשְׂאוּ שְׁנֵים עָשָׂר סַלִּים
מִן-הַפְּתוֹתִים הַנּוֹתָרִים לָהֶם׃ <strong><span class=c>18</span></strong> וַיְהִי בְּהִתְפַּלְּלוֹ
לְבַדּוֹ וְתַלְמִידָיו בָּאוּ לְפָנָיו וַיּשְׁאַל אֹתָם לֵאמֹר מָה-אֹמְרִים
עָלַי הֲמוֹן הָעָם מִי-אָנִי׃ <strong><span class=c>19</span></strong> וַיַּעֲנוּ וַיֹּאמְרוּ יוֹחָנָן
הַמְטַבֵּל וְיֵשׁ אֹמְרִים אֵלִיָּהוּ וַאֲחֵרִים אֹמְרִים נָבִיא אֶחָד קָם
מִן-הַנְּבִיאִים הַקַּדְמֹנִים׃ <strong><span class=c>20</span></strong> וַיֹּאמֶר אֲלֵיהֶם וְאַתֶּם מַה
תֹּאמְרוּ עָלַי מִי-אָנִי וַיַּעַן פֶּטְרוֹס וַיֹּאמֶר מְשִׁיחַ הָאֱלֹהִים׃ <strong><span class=c>21</span></strong>
אָז הֵעִיד בָּם וַיְצַוֵּם לְבִלְתִּי הַגֵּד הַדָּבָר לְאִישׁ׃ <strong><span class=c>22</span></strong>
וַיֹּאמַר רַבִּים מַכְאֹבִים נָכֹנוּ לְבֶן-הָאָדָם וְהַזְּקֵנִים וְרָאשֵׁי
הַכֹּהֲנִים וְהַסּוֹפְרִים יִמְאֲסוּ-בוֹ וִימִיתֻהוּ וּבַיּוֹם הַשְּׁלִישִׁי
יָקוּם׃ <strong><span class=c>23</span></strong> וַיֹּאמֶר אֶל-כֻּלָּם מִי הֶחָפֵץ לָלֶכֶת אַחֲרָי
יַשְׁלִיךְ אֶת-נַפְשׁוֹ מִנֶּגֶד וְיִשָּׂא אֶת-צְלָבוֹ יוֹם יוֹם וְיֵלֵךְ
אַחֲרָי׃ <strong><span class=c>24</span></strong> כִּי מִי הֶחָפֵץ לְהַצִּיל אֶת-נַפְשׁוֹ תִּכָּרֶת-לוֹ
וּמִי אֲשֶׁר יַכְרִית אֶת-נַפְשׁוֹ לְמַעֲנִי יִמְצָאֶנָּה׃ <strong><span class=c>25</span></strong> כִּי
מַה-בֶּצַע לְאִישׁ אִם יִקְנֶה-לּוֹ אֶת-כָּל-הָאָרֶץ וְאֶת-נַפְשׁוֹ יְאַבֵּד
אוֹ יַשְׁחִיתֶנָּה׃ <strong><span class=c>26</span></strong> כִּי כָל-אִישׁ אֲשֶׁר יֵבוֹשׁ מִמֶּנִּי
וּמִדְּבָרָי אַף בֶּן-הָאָדָם יֵבוֹשׁ מִמֶּנּוּ כַּאֲשֶׁר יָבֹא בִכְבוֹדוֹ
וּבִכְבוֹד אָבִיו וְהַמַּלְאָכִים הַקְּדוֹשִׁים׃ <strong><span class=c>27</span></strong> וְאָמֵן אֲנִי
אֹמֵר לָכֶם יֵשׁ מִן-הַנִּצָּבִים פֹּה אֲשֶׁר לֹא-יִטְעֲמוּ מָוֶת עַד
כִּי-יִרְאוּ אֶת-מַלְכוּת הָאֱלֹהִים׃ <strong><span class=c>28</span></strong> וַיְהִי כִּשְׁמֹנַת יָמִים
אַחֲרֵי הַדְּבָרִים הָאֵלֶּה וַיִּקַּח אִתּוֹ אֶת-פֶּטְרוֹס וְאֶת-יוֹחָנָן וְאֶת-יַעֲקֹב
וַיַּעַל אֶל-הָהָר וַיִּתְפַּלֵּל׃ <strong><span class=c>29</span></strong> וַיְשֻׁנֶּה מַרְאֵה פָנָיו
בְּהִתְפַּלְּלוֹ וּלְבוּשׁוֹ נֶהְפַּךְ לְלָבָן וּבָהִיר עַד-מְאֹד׃ <strong><span class=c>30</span></strong>
וְהִנֵּה שְׁנֵי אֲנָשִׁים דִּבְּרוּ אִתּוֹ מֹשֶׁה וְאֵלִיָּהוּ׃ <strong><span class=c>31</span></strong>
אֲשֶׁר נִרְאוּ בִכְבוֹדָם וְנִדְבְּרוּ עַל-אֲשֶׁר עָלָיו לְהַשְׁלִים חֻקּוֹ
בִּירוּשָׁלָיִם לִהְיוֹת נִגְזָר מֵאֶרֶץ חַיִּים׃ <strong><span class=c>32</span></strong> וְתַרְדֵּמָה
נָפְלָה עַל-פֶּטְרוֹס וְעַל-אֲשֶׁר אִתּוֹ וְכַאֲשֶׁר הֵקִיצוּ רָאוּ
אֶת-כְּבוֹדוֹ וְאֶת-שְׁנֵי הָאֲנָשִׁים הַנִּצָּבִים עָלָיו׃ <strong><span class=c>33</span></strong>
וַיְהִי בַּעֲלוֹתָם מֵעָלָיו וַיֹּאמֶר פֶּטְרוֹס אֶל-יֵשׁוּעַ אֲדֹנִי טוֹב
לָנוּ לָשֶׁבֶת פֹּה נַעֲשֶׂה-נָּא שָׁלֹשׁ סֻכּוֹת אַחַת לְךָ אַחַת לְמֹשֶׁה
וְאַחַת לְאֵלִיָּהוּ כִּי לֹא יָדַע מַה-לְּדַבֵּר׃ <strong><span class=c>34</span></strong> עוֹדֶנּוּ
מְדַבֵּר כָּזֹאת וְהִנֵּה עָנָן סָכַךְ עֲלֵיהֶם וַיָּבֹאוּ בְתוֹךְ הֶעָנָן
וַיִּירָאוּ׃ <strong><span class=c>35</span></strong> וְהִנֵּה קוֹל יֹצֵא מִתּוֹךְ הֶעָנָן לֵאמֹר
זֶה-בְּנִי יְדִידִי אֵלָיו תִּשְׁמָעוּן׃ <strong><span class=c>36</span></strong> וּבְהִשָּׁמַע הַקּוֹל
עָמַד יֵשׁוּעַ לְבַדּוֹ וְהֵם הֶחֱרִישׁוּ לֹא-הִגִּידוּ דָבָר לְאִישׁ
בַּיָּמִים הָהֵם מִכֹּל אֲשֶׁר רָאוּ׃ <strong><span class=c>37</span></strong> וַיְהִי מִמָּחֳרָת
בְּרִדְתָּם מִן-הָהָר וַיִּפְגְּשׁוּ אֹתוֹ רַבִּים מִן-הָעָם׃ <strong><span class=c>38</span></strong>
וְהִנֵּה אֶחָד מֵהֶם קָרָא לֵאמֹר אָנָּא רַבִּי הַבֶּט-נָא לִבְנִי כִּי בְּנִי
יְחִידִי הוּא׃ <strong><span class=c>39</span></strong> וְרוּחַ דָּבַק בּוֹ וְהוּא צֹעֵק פִּתְאֹם כִּי
יִטְרְפֶנּוּ עַד-אֲשֶׁר יוֹרִיד רִירוֹ וְלֹא יִרֶף מִמֶּנּוּ עַד-אֲשֶׁר
יְשִׁיבֶנּוּ עַד-דַּכָּא׃ <strong><span class=c>40</span></strong> וָאֶשְׁאַל מִתַּלְמִידֶיךָ לְגָרְשׁוֹ
וְלֹא יָכֹלוּ׃ <strong><span class=c>41</span></strong> וַיַּעַן יֵשׁוּעַ וַיֹּאמַר הוֹי דּוֹר לֹא-אֵמֻן
בּוֹ דּוֹר תַּהְפֻּכֹת עַד-מָתַי אֶהְיֶה עִמָּכֶם עַד-מָתַי אֶשָּׂא אֶתְכֶם
הָבֵא אֶת-בִּנְךָ הֵנָּה׃ <strong><span class=c>42</span></strong> וְהוּא טֶרֶם בָּא וַיַּרְעֵשׁ אֹתוֹ
הָרוּחַ וַיִּטְרְפֵהוּ וְיֵשׁוּעַ גָּעַר בְּרוּחַ הַטֻּמְאָה וְאֶת-הַנַּעַר
הֶחֱיָה מֵחָלְיוֹ וַיָּשֶׁב אֹתוֹ לְאָבִיו׃ <strong><span class=c>43</span></strong> וַיִּתְמְהוּ כֻלָּם
עַל-גֹּדֶל עֹז הָאֱלֹהִים וּבְעוֹד הֵם מִתְפַּלְּאִים עַל-כָּל-אֲשֶׁר עָשָׂה
יֵשׁוּעַ וַיֹּאמֶר אֶל-תַּלְמִידָיו׃ <strong><span class=c>44</span></strong> שִׂימוּ אַתֶּם
אֶת-הַדְּבָרִים הָאֵלֶּה בְּאָזְנֵיכֶם כִּי הִנֵּה בֶּן-הָאָדָם יִסָּגֵר
בִּידֵי אֲנָשִׁים׃ <strong><span class=c>45</span></strong> וְהֵם לֹא הֵבִינוּ אֶת-דְּבָרוֹ כִּי סָתוּם
הָיָה לָהֶם מֵהָבִין אֹתוֹ וְגַם-יָרְאוּ לִשְׁאֹל אֹתוֹ עַל-הַדָּבָר הַזֶּה׃ <strong><span class=c>46</span></strong>
אָז עָלָה עַל-לִבָּם לָדוֹן מִי הוּא הַגָּדוֹל בָּהֶם׃ <strong><span class=c>47</span></strong> וְיֵשׁוּעַ
בִּרְאוֹתוֹ מַחְשְׁבוֹת לִבָּם וַיִּקַּח יֶלֶד וַיַּעֲמִדֵהוּ אֶצְלוֹ׃ <strong><span class=c>48</span></strong>
וַיֹּאמֶר אֲלֵיהֶם מִי הוּא הַמְקַבֵּל יֶלֶד כָּזֶה בִּשְׁמִי אֹתִי הוּא מְקַבֵּל
וְהַמְקַבֵּל אֹתִי הוּא מְקַבֵּל פְּנֵי שֹׁלְחִי וְהַקָּטֹן בְּכֻלְּכֶם הוּא
הַגָּדוֹל בָּכֶם׃ <strong><span class=c>49</span></strong> וַיַּעַן יוֹחָנָן וַיֹּאמַר אֲדֹנִי רָאִינוּ
אִישׁ מְגָרֵשׁ רוּחוֹת רָעוֹת בִּשְׁמֶךָ וַנִּכְלָא אֹתוֹ מִפְּעֻלָּתוֹ אַחֲרֵי
אֲשֶׁר לֹא-הָלַךְ עִמָּנוּ בְּלֶכְתֵּנוּ אַחֲרֶיךָ׃ <strong><span class=c>50</span></strong> וַיֹּאמֶר
אֵלָיו יֵשׁוּעַ אַל-תִּכְלְאוּ אֹתוֹ כִּי אִישׁ אֲשֶׁר אֵינֶנּוּ לְצָרֵינוּ
לָנוּ הוּא׃ <strong><span class=c>51</span></strong> וַיְהִי כַּאֲשֶׁר קָרְבוּ הַיָּמִים לְהִלָּקְחוֹ
וַיָּשֶׂם אֶת-פָּנָיו בְּחָזְקָה לַעֲלוֹת יְרוּשָׁלָיְמָה׃ <strong><span class=c>52</span></strong>
וַיִּשְׁלַח מַלְאָכִים לְפָנָיו וַיֵּלְכוּ וַיָּבֹאוּ אֶל-אַחַד הַכְּפָרִים
בְּשֹׁמְרוֹן לְהָכִין לוֹ מָלוֹן׃ <strong><span class=c>53</span></strong> וְלֹא פָתְחוּ לוֹ דַלְתָּם
בִּרְאוֹתָם כִּי פָנָיו מֻעָדוֹת יְרוּשָׁלָיְמָה׃ <strong><span class=c>54</span></strong> וַיֵּרְאוּ
יַעֲקֹב וְיוֹחָנָן תַּלְמִידָיו וַיֹּאמְרוּ אֲדֹנֵינוּ הֶחָפֵץ אַתָּה
כִּי-נֹאמַר וְתֵרֵד אֵשׁ מִן-הַשָּׁמַיִם וְתֹאכַל אֹתָם כַּאֲשֶׁר עָשָׂה
אֵלִיָּהוּ׃ <strong><span class=c>55</span></strong> וַיִּפֵן וַיִּגְעַר-בָּם אֵינְכֶם יוֹדְעִים מֵאַיִן
מְקוֹר רוּחֲכֶם׃ <strong><span class=c>56</span></strong> כִּי לֹא בָא בֶּן-הָאָדָם לְהַשְׁמִיד נֶפֶשׁ
כִּי אִם-לְהוֹשִׁיעַ לָהֶן וַיֵּלְכוּ אֶל-כְּפָר אַחֵר׃ <strong><span class=c>57</span></strong>
וּבְלֶכְתָּם בַּדֶּרֶךְ וַיֹאמֶר אֵלָיו אִישׁ אֵלְכָה אַחֲרֶיךָ אֶל-אֲשֶׁר
תֵּלֵךְ׃ <strong><span class=c>58</span></strong> וַיֹּאמֶר אֵלָיו יֵשׁוּעַ הַשּׁוּעָלִים חֹרִים לָהֶם
וְצִפּוֹר שָׁמַיִם קֵן לָהּ וּבֶן-הָאָדָם אֵין-לוֹ מָקוֹם לְהָנִיחַ
אֶת-רֹאשׁוֹ׃ <strong><span class=c>59</span></strong> וְאֶל-אִישׁ אַחֵר אָמַר לֵךְ אַחֲרָי וַיֹּאמֶר
אֵלָיו הָאִישׁ אֲדֹנִי תְּנָה-לִּי לָלֶכֶת וְלִקְבֹּר אֶת-אָבִי רִאשֹׁנָה׃ <strong><span class=c>60</span></strong>
וַיֹּאמֶר אֵלָיו יֵשׁוּעַ הַנַּח לַמֵּתִים לִקְבֹּר אֶת-מֵתֵיהֶם וְאַתָּה לֵךְ
וְהַשְׁמַע מַלְכוּת הָאֱלֹהִים בָּאָרֶץ׃ <strong><span class=c>61</span></strong> וְעוֹד אִישׁ אַחֵר אָמַר
אֵלָיו אֵלְכָה אַחֲרֶיךָ אֲדֹנִי אֶפֶס תְּנָה-לִּי רִאשֹׁנָה לְהִפָּרֵד
מִבְּנֵי בֵיתִי בְּדִבְרֵי שָׁלוֹם׃ <strong><span class=c>62</span></strong> וַיֹּאמֶר אֵלָיו יֵשׁוּעַ
כָּל-אִישׁ הַשָּׂם יָדוֹ עַל-מַחֲרֵשָׁתוֹ וּמַבִּיט אֲחֹרַנִּית אֵינֶנּוּ
נָכוֹן לְמַלְכוּת הָאֱלֹהִים׃</p>

<p><strong><span class=g>י</span></strong>&nbsp;&nbsp;&nbsp; <strong><span class=c>1</span></strong> אַחֲרֵי הַדְּבָרִים הָאֵלֶּה הִבְדִּיל הָאָדוֹן עוֹד שִׁבְעִים
אֲנָשִׁים וַיִּשְׁלָחֵם שְׁנַיִם שְׁנַיִם לְפָנָיו אֶל-כָּל-עִיר וּמָקוֹם
אֲשֶׁר שָׂם פָּנָיו לָבֹא שָׁמָּה׃ <strong><span class=c>2</span></strong> וַיֹּאמֶר אֲלֵיהֶם הַקָּצִיר
רַב וְהַפֹּעֲלִים מְעַטִּים עַל-כֵּן הַעְתִּירוּ אֶל-אֲדוֹן הַקָּצִיר לִשְׁלֹחַ
פֹּעֲלִים לִקְצִירוֹ׃ <strong><span class=c>3</span></strong> וְאַתֶּם לְכוּ-נָא הִנֵּה אָנֹכִי שֹׁלֵחַ
אֶתְכֶם כָּצֹאן בְּקֶרֶב זְאֵבִים׃ <strong><span class=c>4</span></strong> תִשְׂאוּ כִיס וְיַלְקוּט אוֹ
נְעָלִים וְלֹא תִשְׁאֲלוּ לִשְׁלוֹם-אִישׁ בַּדָּרֶךְ׃ <strong><span class=c>5</span></strong>
וְאֶל-כָּל-בַּיִת אֲשֶׁר תָּבֹאוּ בוֹ אִמְרוּ בְּפֵתַח דִּבְרֵיכֶם שָׁלוֹם
לַבַּיִת הַזֶּה׃ <strong><span class=c>6</span></strong> אִם אִישׁ שָׁלוֹם שֹׁכֵן שָׁם שְׁלֹמְכֶם
יִשְׁכֹּן עָלָיו וְאִם-לֹא שְׁלֹמְכֶם אֲלֵיכֶם יָשׁוּב׃ <strong><span class=c>7</span></strong> וּבַבַּיִת
הַהוּא תֵּשְׁבוּ וְתֹאכְלוּ וְתִשְׁתּוּ מֵאֲשֶׁר יִנָּתֵן לָכֶם כִּי נָכוֹן
לַפֹּעֵל דֵּי שְׂכָרוֹ וְלֹא תֵצְאוּ מִבַּיִת לְבָיִת׃ <strong><span class=c>8</span></strong>
וְאֶל-כָּל-עִיר אֲשֶׁר תָּבֹאוּ וְיֹשְׁבֶיהָ יַחֲזִיקוּ בָכֶם אִכְלוּ שָׁם
מֵאֵת אֲשֶׁר יוּשַׂם לִפְנֵיכֶם׃ <strong><span class=c>9</span></strong> וְאֶת-הַחוֹלִים אֲשֶׁר בְּתוֹכָהּ
תִּרְפָּאוּן וְכֹה תֹאמְרוּן אֲלֵיהֶם הִנֵּה קָרְבָה אֲלֵיכֶם מַלְכוּת
הָאֱלֹהִים׃ <strong><span class=c>10</span></strong> וּבְכָל-עִיר אֲשֶׁר תָּבֹאוּ וְלֹא יַחֲזִיקוּ בָכֶם
צְאוּ אֶל-רְחֹבֹתֶיהָ וֶאֱמֹרוּ׃ <strong><span class=c>11</span></strong> גַּם-עֲפַר עִירְכֶם הַמֻּדְבָּק
בְּרַגְלֵינוּ נְנַעֵר אֲלֵיכֶם אַךְ דְּעוּ זֹאת כִּי קָרְבָה מַלְכוּת
הָאֱלֹהִים׃ <strong><span class=c>12</span></strong> אֲנִי הִנְנִי מַגִּיד לָכֶם כִּי יֵקַל הַמִּשְׁפָּט
לִסְדֹם בַּיּוֹם הַהוּא מִן-הָעִיר הַהִיא׃ <strong><span class=c>13</span></strong> אוֹי-לָךְ כּוֹרָזִין
אוֹי-לָךְ בֵּית-צָיְדָה כִּי לוּ נַעֲשׂוּ בְּצוֹר וּבְצִידוֹן הַנִּפְלָאוֹת
אֲשֶׁר נַעֲשׂוּ בְתוֹכְכֶן כְּבָר שָׁבוּ וְהִתְפַּלְּשׁוּ בְּשַׂק וָאֵפֶר׃ <strong><span class=c>14</span></strong>
אַךְ לְצוֹר וּלְצִידוֹן יֵקַל יוֹם הַמִּשְׁפָּט מֵאֲשֶׁר לָכֶן׃ <strong><span class=c>15</span></strong>
וְאַתּ כְּפַר-נַחוּם אֲשֶׁר רוֹמַמְתְּ עַד-הַשָּׁמָיִם אֶל-שְׁאוֹל תּוּרָדִי׃ <strong><span class=c>16</span></strong>
הַשֹּׁמֵעַ אֲלֵיכֶם אֵלַי הוּא שֹׁמֵעַ וְהַמֹּאֵס בָּכֶם בִּי הוּא מֹאֵס
וְהַמֹּאֵס בִּי מֹאֵס הוּא בְּשֹׁלְחִי׃ <strong><span class=c>17</span></strong> וַיָּשֻׁבוּ הַשִּׁבְעִים בְּשִׂמְחַת
לִבָּם לֵאמֹר אֲדֹנֵינוּ בְּשִׁמְךָ נִכְבְּשׁוּ גַּם-הַשֵּׁדִים תַּחַת
יָדֵינוּ׃ <strong><span class=c>18</span></strong> וַיֹּאמֶר אֲלֵיהֶם רָאִיתִי אֶת-הַשָּׂטָן נָפַל
כְּבָרָק מִן-הַשָּׁמָיִם׃ <strong><span class=c>19</span></strong> וַאֲנִי הִנְנִי נֹתֵן מֶמְשָׁלָה
בְּיֶדְכֶם לִרְמֹס נְחָשִׁים וְעַקְרַבִּים וְכָל-גְּבוּרַת אוֹיֵב וְאֵין נֹגֵעַ
בָּכֶם לְרָעָה׃ <strong><span class=c>20</span></strong> אַךְ אַל-תִּשְׂמְחוּ עַל כִּי-הָרוּחוֹת
נִכְבָּשִׁים תַּחַת יֶדְכֶם כִּי אִם-שִׂמְחוּ עַל אֲשֶׁר-נִכְתְּבוּ
שְׁמוֹתֵיכֶם בַּשָּׁמָיִם׃ <strong><span class=c>21</span></strong> בָּעֵת הַהִיא עָלַץ לֵב יֵשׁוּעַ
בְּרוּחַ הַקֹּדֶשׁ וַיֹּאמֶר אוֹדְךָ אָבִי אֲדוֹן הַשָּׁמַיִם וְהָאָרֶץ כִּי
הִסְתַּרְתָּ אֶת-אֵלֶּה מֵחֲכָמִים וּנְבֹנִים וְגִלִּיתָ אֹתָם לְעוֹלָלִים
אָכֵן אָבִי כֵּן-רָצִיתָ אָתָּה׃ <strong><span class=c>22</span></strong> הַכֹּל נִמְסַר בְּיָדִי מֵאֵת
אָבִי וְאֵין אִישׁ יֹדֵעַ מִי הוּא הַבֵּן זוּלָתִי הָאָב וּמִי הוּא הָאָב אֵין
אִישׁ יֹדֵעַ זוּלָתִי הַבֵּן וְהוּא אֲשֶׁר חָפֵץ בּוֹ הַבֵּן לְגַלּוֹתוֹ לוֹ׃ <strong><span class=c>23</span></strong>
וַיִּפֶן אֶל-תַּלְמִידָיו לְבַדָּם וַיֹּאמֶר אַשְׁרֵי הָעֵינַיִם הָרֹאוֹת אֵת
אֲשֶׁר אַתֶּם רֹאִים׃ <strong><span class=c>24</span></strong> כִּי אֲנִי מַגִּיד לָכֶם רַבִּים נְבִיאִים
וּמְלָכִים נִכְסְפוּ לִרְאוֹת אֵת אֲשֶׁר אַתֶּם רֹאִים וְלֹא רָאוּ וְלִשְׁמֹעַ
אֵת אֲשֶׁר אַתֶּם שֹׁמְעִים וְלֹא שָׁמֵעוּ׃ <strong><span class=c>25</span></strong> וַיָּקָם תַּלְמִיד
חָכָם אֶחָד לְנַסּוֹתוֹ וַיֹּאמַר רַבִּי מֶה עָלַי לַעֲשׂוֹת לָרֶשֶׁת חַיֵּי
עוֹלָם׃ <strong><span class=c>26</span></strong> וַיֹּאמֶר אֵלָיו מַה-כַּתוּב בַּתּוֹרָה אֵיךְ קָרָאתָ
בָּהּ׃ <strong><span class=c>27</span></strong> וַיַּעַן וַיֹּאמַר וְאָהַבְתָּ אֵת יְהוָֹה אֱלֹהֶיךָ
בְּכָל-לְבָבְךָ וּבְכָל-נַפְשְׁךָ וּבְכָל-מְאֹדֶךָ עוּבְכָל- מַדָּעֲכָא
וּלְרֵעֲךָ כָּמוֹךָ׃ וְאֶת-רֵעֲךָ כָּמוֹךָ׃ <strong><span class=c>28</span></strong> וַיֹּאמֶר אֵלָיו טוֹב
עָנִיתָ עֲשֶׂה-כֵן וְתִחְיֶה׃ <strong><span class=c>29</span></strong> וַיּוֹאֶל לְהַצְדִּיק נַפְשׁוֹ
וַיֹּאמֶר אֶל-יֵשׁוּעַ וּמִי הוּא רֵעִי׃ <strong><span class=c>30</span></strong> וַיַּעַן יֵשׁוּעַ
וַיֹּאמַר אִישׁ אֶחָד יָרַד מִירוּשָׁלַיִם לִירִיחוֹ וַיִּפֹּל בִּידֵי
שֹׁדְדִים אֲשֶׁר הִפְשִׁיטֻהוּ הִכֻּהוּ וַיִּפְנוּ וַיַּעַזְבוּ אֹתוֹ וְכִמְעַט
לֹא נוֹתְרָה-בוֹ נְשָׁמָה׃ <strong><span class=c>31</span></strong> וַיִּקֶר לְאִישׁ כֹּהֵן מִקְרֵהוּ
לָבֹא בַדֶּרֶךְ הַהוּא וַיִּרְאֵהוּ וַיֵּט מִפָּנָיו׃ <strong><span class=c>32</span></strong> וְגַם-אִישׁ
לֵוִי נִקְרָה בַמָּקוֹם הַהוּא וַיִּגַּשׁ וַיִּרְאֵהוּ וַיַּעֲבֹר מֵעָלָיו׃ <strong><span class=c>33</span></strong>
אַךְ אִישׁ שֹׁמְרוֹנִי בְּלֶכְתּוֹ לְמַסָּעָיו נִגַּשׁ אֵלָיו וַיִּרְאֵהוּ
וַיִּכָּמְרוּ רַחֲמָיו׃ <strong><span class=c>34</span></strong> וַיִּקְרַב וַיְחַבֵּשׁ אֶת-פְּצָעָיו
וְשֶׁמֶן וְיַיִן יָצַק עָלָיו וַיַּרְכִּבֵהוּ עַל-בְּהֶמְתּוֹ וַיְבִאֵהוּ
אֶל-הַמָּלוֹן וַיָּחָשׁ לוֹ לְכָל-מַחְסֹרָיו׃ <strong><span class=c>35</span></strong> וּלְמָחֳרָת
בְּנָסְעוֹ הוֹצִיא שְׁנֵי דִינָרִים וַיִּתֵּן לְבַעַל הַמָּלוֹן וַיֹּאמַר
חוּשָׁה לּוֹ לְכָל-מַחְסֹרָיו וְכִי תוֹסִיף לְהוֹצִיא עָלָיו אֲנִי בְּשׁוּבִי
אֲשַׁלֵּמָה׃ <strong><span class=c>36</span></strong> וְעַתָּה מַה-תֹּאמַר מִי מִשְּׁלֹשָׁה אֵלֶּה הָיָה
רֵעַ לָאִישׁ אֲשֶׁר נָפַל בִּידֵי הַשֹּׁדְדִים׃ <strong><span class=c>37</span></strong> וַיַּעַן
וַיֹּאמֶר זֶה הוּא אֲשֶׁר גָּמַל עִמּוֹ חָסֶד וַיֹּאמֶר אֵלָיו יֵשׁוּעַ לֵךְ
וַעֲשֶׂה גַּם-אַתָּה כָּמֹהוּ׃ <strong><span class=c>38</span></strong> וּבְנָסְעָם וַיָּבֹא אֶל-אַחַד
הַכְּפָרִים וְשָׁם אִשָּׁה אַחַת וּשְׁמָהּ מַרְתָּא אֲשֶׁר אָסְפָה אֹתוֹ
אֶל-בֵּיתָהּ׃ <strong><span class=c>39</span></strong> וְלָהּ אָחוֹת וּשְׁמָהּ מִרְיָם אֲשֶׁר יָשְׁבָה
לְרַגְלֵי יֵשׁוּעַ לִשְׁמֹעַ אֶל-דְּבָרוֹ׃ <strong><span class=c>40</span></strong> וּמָרְתָּא עָיְפָה
נַפְשָׁהּ מֵרֹב עֲבֹדָתָהּ וַתִּגַּשׁ אֵלָיו וַתֹּאמֶר הֲלֹא תָחוּשׁ לִי
אֲדֹנִי כִּי אֲחוֹתִי עֲזָבַתְנִי לְשָׁרֵת לְבַדִּי אֱמָר-נָא אֵלֶיהָ לַעֲזֹר
עַל-יָדִי׃ <strong><span class=c>41</span></strong> וַיַּעַן יֵשׁוּעַ וַיֹּאמֶר אֵלֶיהָ מַרְתָּא מַרְתָּא
עֲיֵפָה וִיגֵעָה אַתְּ מֵעִנְיָנִים רַבִּים׃ <strong><span class=c>42</span></strong> וְאֵין דָּבָר נָחוּץ
בִּלְתִּי עִנְיָן אֶחָד וּמִרְיָם בָּחֲרָה בַּחֵלֶק הַטּוֹב אֲשֶׁר לֹא-יֻקַּח
מִיָּדֶיהָ׃</p>

<p><strong><span class=g>יא</span></strong>&nbsp;&nbsp;&nbsp; <strong><span class=c>1</span></strong> וַיְהִי כְּכַלֹּתוֹ אֶת-תְּפִלָּתוֹ בְּמָקוֹם אֶחָד וַיֹּאמֶר
אֵלָיו אֶחָד מִתַּלְמִידָיו יְלַמְּדֵנוּ אֲדֹנֵינוּ לְהִתְפַּלֵּל כַּאֲשֶׁר
הוֹרָה כֵן גַּם-יוֹחָנָן לְתַלְמִידָיו׃ <strong><span class=c>2</span></strong> וַיֹּאמֶר אֲלֵיהֶם כֹּה
תֹאמְרוּן בִּתְפִלַּתְכֶם אָבִינוּ שֶׁבַּשָּׁמַיִם יִתְקַדַּשׁ שְׁמֶךָ תָּבֹא
מַלְכוּתֶךָ יֵעָשֶׂה רְצוֹנְךָ בָּאָרֶץ כַּאֲשֶׁר נַעֲשָׂה בַשָּׁמָיִם׃ <strong><span class=c>3</span></strong>
תֶּן-לָנוּ לֶחֶם חֻקֵּנוּ יוֹם בְּיוֹמוֹ׃ <strong><span class=c>4</span></strong> וּסְלַח לָנוּ
אֶת-אַשְׁמוֹתֵינוּ כִּי גַּם-אֲנַחְנוּ סֹלְחִים לְכָל-אֲשֶׁר אָשַׁם לָנוּ
וְאַל-תְּבִיאֵנוּ לִידֵי נִסָּיוֹן כִּי אִם-הַצִּילֵנוּ מִן-הָרָע׃ <strong><span class=c>5</span></strong>
וַיֹּאמֶר אֲלֵיהֶם מִי-בָכֶם אֲשֶׁר לוֹ אֹהֵב וְהוּא בָא אֶל-בֵּיתוֹ בַּחֲצוֹת
הַלַּיְלָה וְקֹרֵא אֵלָיו קוּמָה רֵעִי הַלְוֵנִי-נָא שָׁלֹשׁ כִּכְּרוֹת-לָחֶם׃ <strong><span class=c>6</span></strong>
כִּי-אֹהֲבֵי עֹבֵר אֹרַח בָּא אֶל-בֵּיתִי וְאֵין-לִי פַת-לֶחֶם לְתִתּוֹ
לְפָנָיו׃ <strong><span class=c>7</span></strong> וְהַשֹּׁכֵן בַּבַּיִת עֹנֶה וְאֹמֵר אַל-תַּלְאֶה אֹתִי
כִּי הַדֶּלֶת כְּבָר סֻגְּרָה וִילָדַי עִמִּי בְמִטָּתִי לֹא-אוּכַל לָקוּם
לָתֶת לָךְ׃ <strong><span class=c>8</span></strong> הֵן אֲנִי אֹמֵר לָכֶם כִּי הוּא יָקוּם וְיִתֶּן-לוֹ
כְּכֹל אֲשֶׁר יֶחְסָר לֹא בַעֲבוּר כִּי אֹהֲבוֹ הוּא כִּי אִם-מֵאֲשֶׁר יִפְצַר-בּוֹ
וְלֹא יַחֲשֹׁךְ׃ <strong><span class=c>9</span></strong> וְגַם-אֲנִי אֹמֵר לָכֶם שַׁאֲלוּ וְיִנָּתֵן לָכֶם
דִּרְשׁוּ וְתִמְצָאוּ דִּפְקוּ וְיִפָּתַח לָכֶם׃ <strong><span class=c>10</span></strong> כִּי
כָּל-הַשֹּׁאֵל יִקַּח וְהַדֹּרֵשׁ יִמְצָא וְהַדֹּפֵק יִפָּתַח לוֹ׃ <strong><span class=c>11</span></strong>
וּמִי אָב בָּכֶם אֲשֶׁר בְּנוֹ שָׁאַל מִמֶּנּוּ לֶחֶם וְהוּא יִתֶּן-לוֹ אָבֶן
אִם-בִּקֵּשׁ דָּג וְתַחַת דָּג יִתֶּן-לוֹ נָחָשׁ׃ <strong><span class=c>12</span></strong> אוֹ בֵיצָה
כִּי-יִשְׁאַל וְהוּא יִתֶּן-לוֹ עַקְרָב׃ <strong><span class=c>13</span></strong> וְאַתֶּם כִּי רָעִים
הִנְּכֶם אַתֶּם יֹדְעִים לָתֵת מַתָּנוֹת טֹבוֹת לִבְנֵיכֶם אַף-כִּי הָאָב
מִן-הַשָּׁמַיִם יִתֵּן רוּחַ קָדְשׁוֹ לְדֹרְשָׁיו׃ <strong><span class=c>14</span></strong> וַיְהִי
הַיּוֹם וַיְגָרֵשׁ רוּחַ רָע מֵאִישׁ אִלֵּם וְאַחֲרֵי אֲשֶׁר יָצָא הָרוּחַ
הָרָע הֵחֵל הָאִלֵּם לְדַבֵּר וַיְהִי לְפֶלֶא בְּעֵינֵי הָעָם׃ <strong><span class=c>15</span></strong>
וְיֵשׁ מֵהֶם אָמְרוּ בְּבַעַל זְבוּב שַׂר-הַשֵּׁדִים הוּא מְגָרֵשׁ
אֶת-הַשֵּׁדִים׃ <strong><span class=c>16</span></strong> וְיֵשׁ אֲשֶׁר רָצוּ לְנַסּוֹתוֹ וַיִּשְׁאֲלוּ
מִמֶּנּוּ אוֹת מִן-הַשָּׁמָיִם׃ <strong><span class=c>17</span></strong> וְהוּא יָדַע אֶת-מַחְשְׁבֹתָם
וַיֹּאמֶר אֲלֵיהֶם כָּל-מַמְלָכָה הַנִּפְלְגָה עַל-נַפְשָׁהּ תֶּחֱרָב
וּבָתֶּיהָ בְתוֹכָהּ בַּיִת עַל-בַּיִת יִפֹּלוּ׃ <strong><span class=c>18</span></strong> וְאִם
גַּם-הַשָּׂטָן נִפְלַג עַל-נַפְשׁוֹ אֵיךְ תָּקוּם מַלְכוּתוֹ כִּי אֲמַרְתֶּם
בְּבַעַל-זְבוּב אֲנִי מְגָרֵשׁ אֶת-הַשֵּׁדִים׃ <strong><span class=c>19</span></strong> וְאִם-אֲנִי
מְגָרֵשׁ אֶת-הַשֵּׁדִים בְּבַעַל-זְבוּב בְּנֵיכֶם בְּמִי יְגָרְשׁוּ אֹתָם
עַל-כֵּן הֵם יִהְיוּ שֹׁפְטֵיכֶם׃ <strong><span class=c>20</span></strong> וְאִם-בְּאֶצְבַּע אֱלֹהִים
אֲנִי מְגָרֵשׁ אֶת-הַשֵּׁדִים מַלְכוּת הָאֱלֹהִים בָּאָה אֲלֵיכֶם אֶל-נָכוֹן׃ <strong><span class=c>21</span></strong>
בִּשְׁמֹר הַגִּבּוֹר אֶת-אַרְמוֹנוֹ וּכְלֵי נִשְׁקוֹ עָלָיו שָׁלוֹם יִהְיֶה
לְכָל-קִנְיָנָיו׃ <strong><span class=c>22</span></strong> וְאִם-תַּקִּיף מִמֶּנּוּ יָבֹא עָלָיו וְיָכֹל
לוֹ יִשָּׂא מִמֶּנּוּ אֶת-נִשְׁקוֹ אֲשֶׁר בָּטַח-בּוֹ אַחַר יְחֻלַּק שְׁלָלוֹ׃ <strong><span class=c>23</span></strong>
מִי אֲשֶׁר אֵינֶנּוּ לִי לְצָרַי הוּא וּמִי אֲשֶׁר אֵינֶנּוּ מְאַסֵּף אִתִּי
מְפַזֵּר הוּא׃ <strong><span class=c>24</span></strong> וְרוּחַ הַטֻּמְאָה בְּצֵאתָהּ מִן-הָאָדָם
תְּשׁוֹטֵט בְּאֶרֶץ תַּלְאוּבֹת תְּבַקֵּשׁ וְלֹא-תִמְצָא מַרְגֵּעָה אָז תֹּאמַר
אָשׁוּבָה אֶל-מִשְׁכָּנִי אֲשֶׁר יָצָאתִי מִשָּׁם׃ <strong><span class=c>25</span></strong> וּבְשׁוּבָהּ
תִּמְצָאֶנּוּ מְנֻקֶּה וּמְפֹאָר׃ <strong><span class=c>26</span></strong> אָז תֵּלֵךְ וְלָקְחָה לָּהּ
שֶׁבַע רוּחוֹת אֲחֵרוֹת רָעוֹת מִמֶּנָּה וּבָאוּ וְשָׁכְנוּ שָׁם וְהָיְתָה
אַחֲרִית הָאִישׁ הַהוּא רָעָה מֵרֵאשִׁיתוֹ׃ <strong><span class=c>27</span></strong> וַיְהִי כְּדַבְּרוֹ
אֶת-הַדְּבָרִים הָאֵלֶּה וַתִּשָּׂא אִשָּׁה אַחַת מִתּוֹךְ הָעָם אֶת-קוֹלָהּ
וַתֹּאמֶר אֵלָיו אַשְׁרֵי רֶחֶם הוֹרָתְךָ וְהַשָּׁדַיִם אֲשֶׁר יָנָקְתָּ׃ <strong><span class=c>28</span></strong>
וַיֹּאמַר אַף כִּי-אַשְׁרֵי הַשֹּׁמְעִים אֶת-דְּבַר הָאֱלֹהִים וְשֹׁמְרִים
אֹתוֹ׃ <strong><span class=c>29</span></strong> וּבְהִקָּבֵץ אֵלָיו עַם-רָב וַיָּחֶל לְדַבֵּר הַדּוֹר
הַזֶּה דּוֹר רָע הוּא וּמְבַקֵּשׁ אוֹת וְאוֹת לֹא יִנָּתֵן-לוֹ זוּלָתִי אוֹת
יוֹנָה הַנָּבִיא׃ <strong><span class=c>30</span></strong> כִּי כַּאֲשֶׁר הָיָה יוֹנָה לְאוֹת לְאַנְשֵׁי
נִינְוֵה כֵּן יִהְיֶה גַם-בֶּן-הָאָדָם לַדּוֹר הַזֶּה׃ <strong><span class=c>31</span></strong> מַלְכַּת
תֵּימָן תָּקוּם בַּמִּשְׁפָּט עִם-אַנְשֵׁי הַדּוֹר הַזֶּה וְתַרְשִׁיעַ אֹתָם
כִּי בָאָה מִקְצוֹת הָאָרֶץ לִשְׁמֹעַ חָכְמַת שְׁלֹמֹה וְהִנֵּה יֶשְׁנוֹ בָזֶה
גָּדוֹל מִשְּׁלֹמֹה׃ <strong><span class=c>32</span></strong> אַנְשֵׁי נִינְוֵה יָקוּמוּ בַמִּשְׁפָּט
עִם-הַדּוֹר הַזֶּה וְיַרְשִׁיעוּ אֹתוֹ כִּי שָׁבוּ בִּקְרִיאַת יוֹנָה וְהִנֵּה
יֶשְׁנוֹ בָזֶה גָּדוֹל מִיּוֹנָה׃ <strong><span class=c>33</span></strong> אֵין מַדְלִיק-נֵר וּמֵשִׂים
אֹתוֹ בַמִּסְתָּר אוֹ-מִתַּחַת לָאֵיפָה כִּי אִם אֶל-הַמְּנוֹרָה לְבַעֲבוּר
יִרְאוּ הַבָּאִים אֶת-אוֹרוֹ׃ <strong><span class=c>34</span></strong> נֵר הַגּוּף הוּא הָעָיִן
אִם-עֵינְךָ תְמִימָה בְּכָל-חַדְרֵי בִטְנְךָ יִהְיֶה אוֹר וְאִם-עֵינְךָ רָעָב
חֹשֶׁךְ בְּכָל-חַדְרֵי בִטְנֶךָ׃ <strong><span class=c>35</span></strong> עַל-כֵּן הִשָּׁמֵר-לְךָ
לְבִלְתִּי יֶחְשַׁךְ הָאוֹר אֲשֶׁר בְּקִרְבֶּךָ׃ <strong><span class=c>36</span></strong> אִם
כָּל-גּוּפְךָ מָלֵא אוֹר וְאֵין חֹשֶׁךְ בְּכָל-חֲדָרָיו אָז יַגִּיהַּ לְךָ
כְּלַפִּיד בָּהִיר בִּמְלֹא אוֹרוֹ׃ <strong><span class=c>37</span></strong> עוֹדֶנּוּ מְדַבֵּר וּפָרוּשׁ
אֶחָד קָרָא-לוֹ לֶאֱכֹל אִתּוֹ לָחֶם וַיָּבֹא וַיֵּשֶׁב אֶל-שֻׁלְחָנוֹ׃ <strong><span class=c>38</span></strong>
וַיַּרְא הַפָּרוּשׁ וַיִּתְמַהּ כִּי לֹא-רָחַץ אֶת-יָדָיו לִפְנֵי אָכְלוֹ׃ <strong><span class=c>39</span></strong>
וַיֹּאמֶר אֵלָיו הָאָדוֹן הִנֵּה אַתֶּם הַפְּרוּשִׁים תְּטַהֲרוּ אֶת-הַכּוֹס
וְאֶת-הַקְּעָרָה מִחוּץ וְקִרְבְּכֶם מָלֵא עֹשֶׁק וָאָוֶן׃ <strong><span class=c>40</span></strong>
כְּסִילִים הֲלֹא עֹשֵׂה הַחִיצוֹן הוּא עָשָׂה גַם אֶת-הַקֶּרֶב׃ <strong><span class=c>41</span></strong>
אֲבָל-תְּנוּ מֵאֲשֶׁר בְּקִרְבְּכֶם לָחֹן עֲנִיִּים וְהַכֹּל טָהוֹר יִהְיֶה
לָכֶם׃ <strong><span class=c>42</span></strong> אַךְ אוֹי לָכֶם פְּרוּשִׁים כִּי תְעַשְּׂרוּ
אֶת-הַמִּנְתָּא וְאֶת-הַפֵּיגַם וְאֶת-כָּל-יֶרֶק הַשָּׂדֶה וְתַעַזְבוּ
אֶת-הַמִּשְׁפָּט וְאֶת-אַהֲבַת הָאֱלֹהִים אֵלֶּה עֲלֵיכֶם לַעֲשׂוֹת
וְאֶת-אֵלֶּה אַל-תַּעֲזֹבוּ׃ <strong><span class=c>43</span></strong> אוֹי לָכֶם פְּרוּשִׁים כִּי אֹהֲבִים
אַתֶּם אֶת-הַמּוֹשָׁבוֹת הָרִאשֹׁנִים בְּבָתֵּי-הַכְּנֵסֶת וּשְׁאֵלַת
שְׁלֹמְכֶם בַּשְּׁוָקִים׃ <strong><span class=c>44</span></strong> אוֹי לָכֶם הַסּוֹפְרִים וְהַפְּרוּשִׁים
הַחֲנֵפִים כִּי כִּקְבָרִים כְּמוּסִים מֵעַיִן אַתֶּם וּבְנֵי אָדָם דֹּרְכִים
עֲלֵיהֶם מִבְּלִי-דָעַת׃ <strong><span class=c>45</span></strong> וַיַּעַן אֶחָד מֵבַּעֲלֵי הַתּוֹרָה
וַיֹּאמֶר אֵלָיו רַבֵּנוּ בִּדְבָרֶיךָ אֵלֶּה חֵרַפְתָּ גַּם-אֹתָנוּ׃ <strong><span class=c>46</span></strong>
וַיֹּאמַר אוֹי לָכֶם בַּעֲלֵי הַתּוֹרָה גַּם-אַתֶּם כִּי תַעַמְסוּ עַל-שְׁכֶם
אֲנָשִׁים מַשָּׂא כָּבֵד מִנְּשׁא וְאֵין אֶת-נַפְשְׁכֶם לְהָנִיעַ אֹתוֹ
גַּם-בְּאַחַת מֵאֶצְבְּעוֹתֵיכֶם׃ <strong><span class=c>47</span></strong> אוֹי לָכֶם כִּי תִבְנוּ
אֶת-קִבְרֵי הַנְּבִיאִים וַאֲבוֹתֵיכֶם הָרְגוּ אֹתָם׃ <strong><span class=c>48</span></strong> וּבְכֵן
אַתֶּם מְעִידִים לְמַעֲשֵׂי אֲבוֹתֵיכֶם וְנֹטִים אַחֲרֵיהֶם כִּי הֵם הָרְגוּ
אֹתָם וְאַתֶּם בּוֹנִים אֶת-קִבְרֵיהֶם׃ <strong><span class=c>49</span></strong> בַּעֲבוּר זֹאת כֹּה
אָמְרָה חָכְמַת הָאֱלֹהִים הִנְנִי שֹׁלֵחַ אֲלֵיהֶם נְבִיאִים וּשְׁלִיחִים
וּמֵהֶם יַהַרְגוּ וּמֵהֶם יִרְדֹּפוּ׃ <strong><span class=c>50</span></strong> לְמַעַן יִדָּרֵשׁ
מִן-הַדּוֹר הַזֶּה דַּם כָּל-הַנְּבִיאִים הַשָּׁפוּךְ לְמִן-הִוָּסֵד הָאָרֶץ׃ <strong><span class=c>51</span></strong>
מִדַּם-הֶבֶל עַד-דַּם זְכַרְיָה אֲשֶׁר נֶהֱרַג בֵּין הַמִּזְבֵּחַ וְלַבָּיִת
אָכֵן אֲנִי מַגִּיד לָכֶם כִּי דָרוֹשׁ יִדָּרֵשׁ מִן-הַדּוֹר הַזֶּה׃ <strong><span class=c>52</span></strong>
אוֹי לָכֶם בַּעֲלֵי הַתּוֹרָה כִּי-לְקַחְתֶּם לָכֶם אֶת-מַפְתֵּחַ הַדָּעַת
אַתֶּם לֹא תָבֹאוּ שָׁמָּה וְאֶת-הַבָּאִים מִבֹּא תִּכְלָאוּ׃ <strong><span class=c>53</span></strong>
וַיְהִי בְּצֵאתוֹ מִשָּׁם וַיָּחֵלּוּ הַסּוֹפְרִים וְהַפְּרוּשִׁים לְהָצֶק-לוֹ
וּלְהִתְגָּרוֹת בּוֹ עַד אֲשֶׁר-יְדַבֵּר קָשׁוֹת׃ <strong><span class=c>54</span></strong> וַיֶּאֶרְבוּ
לוֹ לָצוּד דָּבָר מִפִּיו לְמַעַן יִמְצְאוּ עָלָיו שִׂטְנָה׃</p>

<p><strong><span class=g>יב</span></strong>&nbsp;&nbsp;&nbsp; <strong><span class=c>1</span></strong> וַיְהִי בֵּין-כֹּה וָכֹה וַהֲמוֹן הָעָם הִתְאַסְּפוּ לִרְבָבוֹת
עַד אֲשֶׁר-דָּרְכוּ אִישׁ עַל-רֵעֵהוּ וְהוּא הֵחֵל לְדַבֵּר אֶל-תַּלְמִידָיו
לֵאמֹר בְּרֵאשִׁית כֹּל הִשָּׁמְרוּ לָכֶם מִשְּׂאֹר הַפְּרוּשִׁים הֲלֹא הוּא
הַחֲנֻפָּה׃ <strong><span class=c>2</span></strong> וְאֵין דָּבָר נִסְתָּר אֲשֶׁר לֹא יִגָּלֶה וְאֵין
נֶעְלָם אֲשֶׁר לֹא יִוָּדֵעַ׃ <strong><span class=c>3</span></strong> לָכֵן אֶת-אֲשֶׁר דִּבַּרְתֶּם
בַּחֹשֶׁךְ יִשָּׁמַע לְעֵין הַשָּׁמֶשׁ וְלַחַשׁ שִׂפְתוֹתֵיכֶם הִשְׁמַעְתֶּם
לָאֹזֶן חֶדֶר בְּחֶדֶר יִקָּרֵא עַל-הַגַּגּוֹת׃ <strong><span class=c>4</span></strong> וַאֲנִי אֹמֵר
לָכֶם אֹהֲבַי אַל-תִּירְאוּ מִפְּנֵי מְמִיתֵי הַגֵּו אֲשֶׁר אַחֲרֵי כֵן
אֵין-לְאֵל יָדָם לְהָרַע לוֹ עוֹד׃ <strong><span class=c>5</span></strong> אַךְ אֲנִי מְחַוֶּה לָכֶם
אֶת-מִי תִירָאוּ יְראוּ אֹתוֹ אֲשֶׁר יָדָיו רַב לוֹ לְהַשְׁלִיךְ אֶת-הַמּוּמָת
אֶל-גֵּיהִנֹּם אָכֵן אֲנִי אֹמֵר לָכֶם אֹתוֹ תִּירָאוּן׃ <strong><span class=c>6</span></strong> הֲלֹא
תִמָּכַרְנָה חָמֵשׁ צִפֳּרִים בִּשְׁנֵי אִסָּרִים וְאֵין-אַחַת מֵהֶן
נִשְׁכַּחַת לִפְנֵי אֱלֹהִים׃ <strong><span class=c>7</span></strong> וְאַתֶּם גַּם-שַׂעֲרוֹת רֹאשְׁכֶם
נִמְנוּ בְמִסְפָּר כֻּלָּן אַל-תִּירְאוּ עֶרְכְּכֶם רַב מִצִּפֳּרִים רַבּוֹת׃ <strong><span class=c>8</span></strong>
וַאֲנִי הִנְנִי מַגִּיד לָכֶם כָּל-אִישׁ אֲשֶׁר יוֹדֶה בִי לִפְנֵי בְנֵי-אָדָם
גַּם-כֵּן בֶּן-הָאָדָם יוֹדֶה בוֹ לִפְנֵי מַלְאֲכֵי הָאֱלֹהִים׃ <strong><span class=c>9</span></strong>
וּמִי אֲשֶׁר יְכַחֶשׁ-בִּי לִפְנֵי בְנֵי אָדָם אַכֲחֶשׁ-בּוֹ לִפְנֵי מַלְאֲכֵי
הָאֱלֹהִים גַּם-אֲנִי׃ <strong><span class=c>10</span></strong> כָּל-אִישׁ אֲשֶׁר יְדַבֵּר דָּבָר
בְּבֶן-הָאָדָם יִסָּלַח לוֹ אַךְ הַמְגַדֵּף אֶת-רוּחַ הַקֹּדֶשׁ לוֹ לֹא
יִסָּלַח לוֹ׃ <strong><span class=c>11</span></strong> וְכַאֲשֶׁר יָבִיאוּ אֶתְכֶם אֶל-בָּתֵּי-הַכְּנֵסֶת
וְלִפְנֵי הָרָאשִׁים וְהַשַּׁלִיטִים אַל-תֶּחֶרְדוּ לֵאמֹר אֵיכָה נְדַבֵּר אוֹ
מַה-נְּדַבֵּר׃ <strong><span class=c>12</span></strong> כִּי-רוּחַ הַקֹּדֶשׁ יְחַוֶּה לָכֶם בְּעֶצֶם הָעֵת
הַהִיא אֵת אֲשֶׁר תְּדַבֵּרוּן׃ <strong><span class=c>13</span></strong> וַיֹּאמֶר אֵלָיו אֶחָד מִן-הָעָם
רַבִּי צַו אֶת-אָחִי לְחַלֵּק אִתִּי אֶת-הַיְרֻשָּׁה׃ <strong><span class=c>14</span></strong> וַיַּעַן
אֹתוֹ וַיֹּאמַר בֶּן-אָדָם מִי שָׂמַנִי לְשֹׂפֵט עֲלֵיכֶם אוֹ לִמְחַלֵּק׃ <strong><span class=c>15</span></strong>
וַיֹּאמֶר אֲלֵיהֶם רְאוּ וְהִשָּׁמְרוּ לָכֶם מִכָּל-בֶּצַע מַעֲשַׁקּוֹת כִּי
לֹא בְרֹב נְכָסִים חַיֵּי אָדָם׃ <strong><span class=c>16</span></strong> וַיִּשָּׂא אֲלֵיהֶם מְשָׁלוֹ
וַיֹּאמַר אִישׁ עָשִׁיר הָיָה אֲשֶׁר שָׂדֵהוּ עָשָׂה פְּרִי תְבוּאָה
לְמַכְבִּיר׃ <strong><span class=c>17</span></strong> וְהוּא דִבֵּר עַל-לִבּוֹ מָה-אֶעֱשֶׂה כִּי אֵין-לִי
מָקוֹם לְהָכִיל אֶת-תְּבוּאָתִי׃ <strong><span class=c>18</span></strong> וַיֹּאמַר זֶה אֲשֶׁר אֲנִי
עֹשֶׂה אֶהֱרֹס אֶת-בָּתֵּי הַמִּסְכְּנוֹת וּגְדוֹלִים מֵהֶם אֶבְנֶה וְשָׁמָּה
אֶאֱסֹף דְּגָנִי וְכָל-טוּבִי׃ <strong><span class=c>19</span></strong> וְכֹה אֹמַר לְנַפְשִׁי יֶשׁ-לָךְ
נַפְשִׁי טוֹבָה הַרְבֵּה צְבוּרָה לְיָמִים רַבִּים הֵרָגְעִי אִכְלִי שְׁתִי
וְגִילִי׃ <strong><span class=c>20</span></strong> אַךְ אֱלֹהִים אָמַר לוֹ סָכָל בַּלַּיְלָה הַזֶּה
יִדְרְשׁוּ אֶת-נַפְשְׁךָ מִמֶּךָ וּלְמִי יִהְיֶה אֲשֶׁר הֲכִינוֹתָ׃ <strong><span class=c>21</span></strong>
כֵּן הוּא הָאִישׁ אֲשֶׁר יֶאֱצַר לוֹ אֹצָרוֹת לְבַדּוֹ וְאֵין לוֹ עֹשֶׁר
לֵאלֹהִים׃ <strong><span class=c>22</span></strong> וַיֹּאמֶר אֶל-תַּלְמִידָיו עַל-כֵּן אֲנִי אֹמֵר לָכֶם
לֹא תָחוּשׁוּ לְנַפְשְׁכֶם לֵאמֹר מַה-נֹּאכֵל אוֹ לִבְשַׂרְכֶם מַה-נִלְבָּשׁ׃ <strong><span class=c>23</span></strong>
הֵן עֵרֶךְ הַנֶּפֶשׁ רַב מֵאֹכֶל וְעֵרֶךְ הַגּוּף מִלְּבוּשָׁיו׃ <strong><span class=c>24</span></strong>
הִתְבּוֹנְנוּ אֶל-הָעֹרְבִים אֲשֶׁר לֹא יִזְרְעוּ וְלֹא יִקְצְרוּ וְאֵין לָהֶם
מְגוּרָה אוֹ גֹרֶן וֵאלֹהִים נָתַן לָהֶם לַחְמָם וּמָה רַב עֶרְכְּכֶם מֵעוֹף
כָּנָף׃ <strong><span class=c>25</span></strong> וּמִי מִכֶּם יוּכַל לְהוֹסִיף עַל-קוֹמָתוֹ גֹּמֶד אֶחָד
עֵקֶב דַּאֲגָתוֹ׃ <strong><span class=c>26</span></strong> וְעַל-כֵּן אִם דָּבָר קָטֹן לֹא תוּכְלוּ
עֲשׂוֹת מַה-תּוֹעִילוּ בְדַאֲגַתְכֶם לְיֶתֶר הַדְּבָרִים׃ <strong><span class=c>27</span></strong>
הַבִּיטוּ אֶל-הַשּׁוֹשַׁנִּים אֵיכָה יַעֲלוּ יָצִיצוּ וְלֹא יִיגְעוּן וְלֹא
יִטְווּן וַאֲנִי אֹמֵר לָכֶם גַּם שְׁלֹמֹה בְּכָל-הֲדָרוֹ לֹא-הָיָה לָבוּשׁ
כְּאֶחָד מֵהֵנָּה׃ <strong><span class=c>28</span></strong> וְאִם-כָּכָה יַעֲטֶה אֱלֹהִים אֶת-עֵשֶׂב
הַשָּׂדֶה אֲשֶׁר יָצִיץ הַיּוֹם וּלְמָחֳרָתוֹ יֻתַּן בַּתַּנּוּר אַף
כִּי-אֶתְכֶם קְטַנֵּי אֱמֻנָה׃ <strong><span class=c>29</span></strong> וְגַם-אַתֶּם לֹא תְבַקְּשׁוּ
מַה-תֹּאכְלוּ וּמַה-תִּשְׁתּוּ וְלִבְּכֶם לֹא יָנוּעַ הֵנָּה וָהֵנָּה׃ <strong><span class=c>30</span></strong>
כִּי כָּאֵלֶּה מְבַקְשִׁים גּוֹיֵי הָאֲרָצוֹת וַאֲבִיכֶם יֹדֵעַ כִּי-אֵלֶּה
צָרְכֵיכֶם הֵמָּה׃ <strong><span class=c>31</span></strong> אַךְ בַּקְּשׁוּ אֶת-מַלְכוּת הָאֱלֹהִים
וְהַחֲפָצִים הָהֵם יִנָּתְנוּ לָכֶם מַתָּנוֹת נוֹסָפוֹת׃ <strong><span class=c>32</span></strong>
אַל-תִּירָא עֵדֶר קָטֹן כִּי חֵפֶץ אֲבִיכֶם הוּא לָתֵת לָכֵם אֶת הַמַּלְכוּת׃ <strong><span class=c>33</span></strong>
מִכְרוּ אֶת אֲשֶׁר לָכֶם וּתְנוּ לָאֶבְיוֹנִים עֲשׂוּ לָכֶם צְרֹרוֹת אֲשֶׁר לֹא
יִבֹּלוּ וְאוֹצָר בַּשָּׁמַיִם אֲשֶׁר לֹא יִגָּרַע מִמֶּנּוּ לְעוֹלָם גַּנָּב
לֹא-יִגַּשׁ שָׁמָּה וְעָשׁ לֹא יֹאכְלֶנּוּ׃ <strong><span class=c>34</span></strong> כִּי בִּקְמוֹם
אוֹצַרְכֶם שָׁם יְהִי גַּם-לְבַבְכֶם׃ <strong><span class=c>35</span></strong> הִתְיַצְּבוּ בְּמָתְנַיִם
חֲגֻרִים וְנֵרוֹת דֹּלְקִים׃ <strong><span class=c>36</span></strong> וֶהֱיוּ כַאֲנָשִׁים מְחַכִּים
לְשׁוּב אֲדֹנֵיהֶם מִן-חֲתֻנָּתוֹ וְכַאֲשֶׁר יָבֹא וְיִדְפֹּק יִפְתְחוּ-לוֹ
כְּרָגַע׃ <strong><span class=c>37</span></strong> אַשְׁרֵי הָעֲבָדִים הָהֵם אֲשֶׁר בְּשׁוּב אֲדֹנֵיהֶם
יִמְצָאֵם שֹׁקְדִים עַל-מִשְׁמַרְתָּם אָמֵן אֲנִי אֹמֵר לָכֶם כִּי הוּא יַחֲגֹר
מָתְנָיו יוֹשִׁיבֵם אֶל-הַשֻּׁלְחָן וְיִקְרַב וִישָׁרֵת אֹתָם׃ <strong><span class=c>38</span></strong>
אִם-בָּאַשְׁמֻרָה הַשֵּׁנִית יָבֹא אוֹ אִם-בַּשְּׁלִישִׁית וְכֵן יִמְצָאֵם
אַשְׁרֵי הָעֲבָדִים הָהֵם׃ <strong><span class=c>39</span></strong> וְזֹאת שִׂימוּ עַל-לֵב כִּי-לוּ יָדַע
בַּעַל הַבַּיִת אֶת-הַשָּׁעָה בָּה יָבוֹא הַגַּנָּב הָיָה עֹמֵד
עַל-מִשְׁמַרְתּוֹ וְלֹא-נָתַן לַחְתֹּר בְּבֵיתוֹ׃ <strong><span class=c>40</span></strong> לָכֵן
גַּם-אַתֶּם הֱיוּ נְכֹנִים כִּי בֶּן-הָאָדָם יָבוֹא בְּשָׁעָה אֲשֶׁר לֹא
תָשִׂימוּ עַל-לֵב׃ <strong><span class=c>41</span></strong> וַיֹּאמֶר פֶּטְרוֹס הֲלָנוּ אֲדֹנֵינוּ נָשָׂאתָ
אֶת-הַמָּשָׁל הַזֶּה אוֹ אִם-גַּם לְכֻלָּם׃ <strong><span class=c>42</span></strong> וַיֹּאמֶר הָאָדוֹן
וּמִי-הוּא אִישׁ נֶאֱמָן וְנָבוֹן אֲשֶׁר אֲדֹנָיו הִפְקִידוֹ עַל-בְּנֵי בֵיתוֹ
לָתֵת לָהֵם אֶת-אָכְלָם בְּעִתּוֹ׃ <strong><span class=c>43</span></strong> אַשְׁרֵי הָעֶבֶד הַהוּא אֲשֶׁר
בְּבֹאוֹ יִמְצָאֶנּוּ אֲדֹנָיו כִּי כֵן עָשָׂה׃ <strong><span class=c>44</span></strong> אָמֵן אֲנִי אֹמֵר
לָכֶם כִּי יַפְקִדֵהוּ עַל-כָּל-אֲשֶׁר יֶשׁ-לוֹ׃ <strong><span class=c>45</span></strong> וְאִם-הָעֶבֶד
הַהוּא יֹאמַר בְּלִבּוֹ בֹּשֵׁשׁ אֲדֹנִי לָבֹא וְהֵחֵל לְהַכּוֹת אֶת-הָעֲבָדִים
וְאֶת-הַשְּׁפָחוֹת וְלֶאֱכֹל וְלִשְׁתּוֹת וְלִשְׁכֹּר׃ <strong><span class=c>46</span></strong> בֹּא יָבֹא
אֲדֹנֵי הָעֶבֶד הַהוּא בְּיוֹם אֲשֶׁר לֹא-יְצַפֶּה לּוֹ וּבְשָׁעָה אֲשֶׁר
לֹא-יֵדַע וִישַׁסֵּף אֹתוֹ וְאֶת-הַסּוֹרְרִים יִתֵּן חֶלְקוֹ׃ <strong><span class=c>47</span></strong>
וְהָעֶבֶד הַיֹּדֵעַ מָה רְצוֹן אֲדֹנָיו וְלֹא יָחוּשׁ וְלֹא יַעֲשֶׂה כִרְצֹנוֹ
יִוָּסֵר בְּמַכּוֹת קָשׁוֹת׃ <strong><span class=c>48</span></strong> וְהוּא אֲשֶׁר אֵינֶנּוּ יֹדֵעַ
וְעָשָׂה חֵטְא מִשְׁפַּט מַכּוֹת יִוָּסֵר בְּמַכּוֹת קַלּוֹת כִּי כָל-אִישׁ
אֲשֶׁר נִתַּן-לוֹ הַרְבֵּה יִדָּרֵשׁ מִנֶּנּוּ הַרְבֵּה וְאִישׁ אֲשֶׁר הָפְקַד
בְּיָדוֹ פִּקָּדוֹן רָב כֵּן יְבֻקַּשׁ מִיָּדוֹ בְּקַו יָתֵר׃ <strong><span class=c>49</span></strong>
וַאֲנִי בָאתִי לְהַבְעִיר אֵשׁ בָּאָרֶץ וּמַה-חֶפְצִי עוֹד אִם כְּבָר בֹּעָרֶת׃
<strong><span class=c>50</span></strong> וְגַם-טְבִילָה עָלַי לְהִטָּבֶל-בָּהּ וּמַה-צַּר לִי עַד
כִּי-תִתֹּם׃ <strong><span class=c>51</span></strong> הַאִם תַּחְשְׁבוּן כִּי בָאתִי לָתֵת שָׁלוֹם
בָּאָרֶץ אֲנִי אֹמֵר לָכֶם לֹא-כֵן כִּי אִם-מַחֲלֹקֶת׃ <strong><span class=c>52</span></strong> כִּי
אִם-חֲמִשָּׁה יִהְיוּ בְּבַיִת אֶחָד יָקוּמוּ מֵעַתָּה שְׁלֹשָׁה עַל-שְׁנַיִם
וּשְׁנַיִם עַל-שְׁלֹשָׁה׃ <strong><span class=c>53</span></strong> אָב יָקוּם בִּבְנוֹ וּבֵן בְּאָבִיו אֵם
בְּבִתָּהּ וּבַת בְּאִמָּהּ חָמוֹת בְּכַלַּתָהּ וְכַלָּה בַּחֲמֹתָהּ׃ <strong><span class=c>54</span></strong>
וַיֹּאמֶר גַּם אֶל-הֲמוֹן הָעָם כַּאֲשֶׁר תִּרְאוּ עָנָן עֹלֶה מִמַּעֲרָב
תָּחִישׁוּ לְהַגִּיד כִּי יָבֹא גֶשֶׁם וְכֵן יִהְיֶה׃ <strong><span class=c>55</span></strong> וְאִם-רוּחַ
נֶגֶב נֹשֶׁבֶת תֹּאמְרוּ כִּי חֹם יָבֹא וְכֵן יִהְיֶה׃ <strong><span class=c>56</span></strong> הֵן
יְדַעְתֶּם חֲנֵפִים לִבְחֹן אֶת-פְּנֵי הָאָרֶץ וְאֶת-פְּנֵי הַשָּׁמָיִם וְאֵיךְ
לֹא יְדַעְתֶּם לִבְחֹן גַּם אֶת-הָעֵת הַזֹּאת׃ <strong><span class=c>57</span></strong> וְגַם מֵרוּחַ
מִבִּנַתְכֶם לָמָּה לֹא תוֹצִיאוּ מִשְׁפָּט יָשָׁר׃ <strong><span class=c>58</span></strong> כַּאֲשֶׁר
תֵּלֵךְ עִם-אִישׁ רִיבְךָ אֶל-הָרֹאשׁ הִתְאַמֵּץ לְהִנָּצֵל מִיָּדוֹ עוֹדְךָ
בַדָּרֶךְ פֶּן-יוֹבִילְךָ לִפְנֵי הַשֹּׁפֵט וְהַשֹּׁפֵט יַסְגִּירְךָ בְּיַד
הַשּׁוֹטֵר וְהַשּׁוֹטֵר יִתֶּנְךָ לְבֵית הַסֹּהַר׃ <strong><span class=c>59</span></strong> וַאֲנִי אֹמֵר
לְךָ כִּי לֹא תַעֲלֶה מִשָּׁם עַד אֲשֶׁר-תְּשַׁלֵּם אֶת-הַפְּרוּטָה
הָאַחֲרֹנָה׃</p>

<p><strong><span class=g>יג</span></strong>&nbsp;&nbsp;&nbsp; <strong><span class=c>1</span></strong> בָּעֵת הַהִיא בָּאוּ אֲנָשִׁים וַיַּגִּידוּ לוֹ אֶת-דְּבַר
הַגְּלִילִים אֲשֶׁר פִּילָטוֹס מָסַךְ דָּמָם עַל-זִבְחֵיהֶם׃ <strong><span class=c>2</span></strong>
וַיַּעַן יֵשׁוּעַ וַיֹּאמֶר אֲלֵיהֶם הַאִם תַּחְשְׁבוּ כִּי-הַגְּלִילִים הָהֵם
הָיוּ חַטָּאִים מִכָּל-יֹשְׁבֵי הַגָּלִיל אַחֲרֵי אֲשֶׁר-נָשְׂאוּ עֹנֶשׁ זֶה׃ <strong><span class=c>3</span></strong>
אֲנִי אֹמֵר לָכֶם לֹא-כֵן וְאִם אַתֶּם לֹא תָשׁוּבוּ כֻּלְכֶם כְּמוֹ-כֵן
תֹּאבֵדוּ׃ <strong><span class=c>4</span></strong> אוֹ שְׁמֹנָה עָשָׂר הָאֲנָשִׁים אֲשֶׁר נָפַל עֲלֵיהֶם
הַמִּגְדָּל בִּשְׁלֹּחַ וָמֵתוּ הֲתַחְשְׁבוּ כִּי-אֲשֵׁמִים הָיוּ
מִכָּל-ישְׁבֵי יְרוּשָׁלָיִם׃ <strong><span class=c>5</span></strong> אֲנִי אֹמֵר לָכֶם לֹא-כֵן וְאִם
אַתֶּם לֹא תָשׁוּבוּ כֻּלְּכֶם כְּמוֹ-כֵן תֹּאבֵדוּ׃ <strong><span class=c>6</span></strong> וַיִּשָׂא
מְשָׁלוֹ וַיֹּאמֶר אִישׁ אֶחָד הָיָה אֲשֶׁר-לוֹ תְאֵנָה נְטוּעָה בְכַרְמוֹ
וַיָּבֹא לְבַקֵּשׁ אֶת-פִּרְיָהּ וְלֹא מָצָא׃ <strong><span class=c>7</span></strong> וַיֹּאמֶר
אֶל-הַכֹּרֵם הִנֵּה-זֶה שָׁלשׁ שָׁנִים בָּאתִי אֶל-הַתְּאֵנָה הַזֹּאת לְבַקֵּשׁ
אֶת-פִּרְיָהּ וְלֹא מָצָאתִי כְּרֹת אֹתָהּ כִּי לָמָּה-זֶּה תַשְׁחִית
אֶת-אַדְמָתִי׃ <strong><span class=c>8</span></strong> וַיַּעַן וַיֹּאמֶר אֵלָיו אֲדֹנִי הַנַּח לָהּ עוֹד
הַשָּׁנָה הַזֹּאת עַד כִּי-אֶעְדֹּר וְאֶתֵּן דֹּמֶן מִסָּבִיב לָהּ׃ <strong><span class=c>9</span></strong>
אוּלַי תַּעֲשֶׂה פְרִי בַּשָּׁנָה הַבָּאָה וְאִם-אַיִן תִּכְרֹת אֹתָהּ׃ <strong><span class=c>10</span></strong>
וַיְהִי בְּיוֹם הַשַּׁבָּת וַיְלַמֵּד בְּאַחַד בָּתֵּי-הַכְּנֵסֶת׃ <strong><span class=c>11</span></strong>
וְשָׁם אִשָּׁה אֲשֶׁר כִּהֲתָה רוּחָהּ וַתֶּחֱלַשׁ זֶה שְׁמֹנֶה עֶשְׂרֶה שָׁנָה
וְהִיא כְפוּפָה וְאֵין סוֹמֵךְ וְאֵין זֹקֵף לָהּ׃ <strong><span class=c>12</span></strong> וַיַּרְא אֹתָהּ
יֵשׁוּעַ וַיִּקְרָא וַיֹּאמֶר אֵלֶיהָ אִשָּׁה הִנֵּה חֻלַּצְתְּ מֵחָלְיֵךְ׃ <strong><span class=c>13</span></strong>
וַיָּשֶׂם אֶת-יָדָיו עָלֶיהָ וַתְּמַהֵר וַתַּעֲמֹד בִּמְלֹא קוֹמָתָה וַתִּתֵּן
כָּבוֹד לֵאלֹהִים׃ <strong><span class=c>14</span></strong> אַךְ רֹאשׁ בֵּית-הַכְּנֵסֶת חָרָה-לוֹ כִּי
רִפָּא יֵשׁוּעַ בְּיוֹם הַשַּׁבָּת וַיַּעַן וַיֹּאמֶר אֶל-הָעָם שֵׁשֶׁת יָמִים
תֵּעָשֶׂה כָל-מְלָאכָה בָּאֵלֶּה בֹּאוּ וְהֵרָפְאוּ וְלֹא בְּיוֹם הַשַּׁבָּת׃ <strong><span class=c>15</span></strong>
וַיַּעַן הָאָדוֹן וַיֹּאמֶר אֵלָיו חֲנֵפִים הֲלֹא אִישׁ אִישׁ מִכֶּם יַתִּיר
אֶת-שׁוֹרוֹ וְאֶת חֲמֹרוֹ מִן-הָאֵבוּס וְיוֹלִיכֶנּוּ לְהַשְׁקֹתוֹ בְּיוֹם
הַשַּׁבָּת׃ <strong><span class=c>16</span></strong> וּבַת-אַבְרָהָם זֹאת אֲשֶׁר אָסַר אֹתָהּ הַשָּׂטָן
זֶה שְׁמֹנֶה עֶשְׂרֶה שָׁנָה לֹא תֻתַּר מֵאֲסוּרֶיהָ בְּיוֹם הַשַּׁבָּת׃ <strong><span class=c>17</span></strong>
וּמִדֵּי דַבְּרוֹ כָזֹאת חָפְרוּ כָּל-מִתְקוֹמְמָיו וַיִּשְׂמַח כָּל-הָעָם
עַל-כָּל-הַגְּדֹלוֹת אֲשֶׁר עָשְׂתָה יָדוֹ׃ <strong><span class=c>18</span></strong> וַיֹּאמֶר מַה-דְּמוּת
לְמַלְכוּת הָאֱלֹהִים וּמָה אַשְׁוֶה לָהּ׃ <strong><span class=c>19</span></strong> דִּמְיוֹנָהּ
כְּגַרְגַּר חַרְדָּל אֲשֶׁר לָקַח אִישׁ וַיִּתְּנֵהוּ בְגַנּוֹ וַיִּצְמַח
וַיְהִי לְעֵץ גָּדוֹל עַד-אֲשֶׁר עוֹף הַשָּׁמַיִם קִנְּנוּ בַּעֲנָפָיו׃ <strong><span class=c>20</span></strong>
וַיּוֹסֶף וַיֹּאמַר מַה-דְּמוּת לְמַלְכוּת הָאֱלֹהִים׃ <strong><span class=c>21</span></strong>
דִּמְיוֹנָהּ כִּשְׂאֹר אֲשֶׁר לָקְחָה אִשָּׁה וַתָּלָשׁ
בִּשְׁלשׁ סְאִים קֶמַח עַד-אֲשֶׁר חָמְצָה כָּל-הָעֲרִיסָה׃ <strong><span class=c>22</span></strong> וַיַעֲבֹר
דֶּרֶךְ עָרִים וּכְפָרִים עָבוֹר וְלַמֵּד וְנָסוֹעַ יְרוּשָׁלָיְמָה׃ <strong><span class=c>23</span></strong>
וַיִּשְׁאָלֵהוּ אִישׁ לֵאמֹר אֲדֹנִי הֲרַק מְתֵי מִסְפָּר יִוָּשֵׁעוּ׃ <strong><span class=c>24</span></strong>
וַיֹּאמֵר אֲלֵיהֶם הִתְאַמְּצוּ לָבֹא בַּשַּׁעַר הַצָּר כִּי אֲנִי אֹמֵר לָכֶם
רַבִּים יְבַקְשׁוּ וְלֹא יוּכְלוּ לָבֹא׃ <strong><span class=c>25</span></strong> בָּעֵת הַהִיא אֲשֶׁר
יָקוּם אֲדֹנֵי הַבַּיִת וְסָגַר אֶת-הַדָּלֶת וְאַתֶּם תָּבֹאוּ וְתַעַמְדוּ מִחוּץ
מִתְדַּפְּקִים עַל-הַדֶּלֶת לֵאמֹר אֲדֹנֵינוּ פְּתַח-לָנוּ וְהוּא יַעֲנֶה
וְיֹאמַר לֹא יָדַעְתִּי אֶתְכֶם אֵי-מִזֶּה אַתֶּם׃ <strong><span class=c>26</span></strong> אָז תָּחֵלּוּ
לֵאמֹר הֲלֹא אָכַלְנוּ וְשָׁתִינוּ לְפָנֶיךָ וּבִרְחֹבֹתֵינוּ הוֹרֵיתָ לָּנוּ
תּוֹרָה׃ <strong><span class=c>27</span></strong> וְהוּא יַעֲנֶה הֵן אֲנִי אֹמֵר לָכֶם לֹא יָדַעְתִּי
אֵי-מִזֶּה אַתֶּם סוּרוּ מִמֶּנִּי כָּל-פֹּעֲלֵי אָוֶן׃ <strong><span class=c>28</span></strong> וְאָז
יִהְיֶה בְכִי וַחֲרֹק שִׁנָּיִם כִּי תִרְאוּ אַבְרָהָם וְיִצְחָק וְיַעֲקֹב
וְכָל-הַנְּבִיאִים בְּמַלְכוּת הָאֱלֹהִים וְאַתֶּם נִדָּחִים תִּהְיוּ מִחוּץ׃ <strong><span class=c>29</span></strong>
וּמִמִּזְרָח וּמִמַּעֲרָב וּמִצָּפוֹן וּמִיָּם יָבֹאוּ וְיֵשְׁבוּ עִמָּם
בְּמַלְכוּת הָאֱלֹהִים׃ <strong><span class=c>30</span></strong> וְהִנֵּה יֵשׁ אַחֲרֹנִים אֲשֶׁר יִהְיוּ
רִאשֹׁנִים וְרִאשֹׁנִים אֲשֶׁר יִהְיוּ אַחֲרֹנִים׃ <strong><span class=c>31</span></strong> בַּשָּׁעָה
הַהִיא בָּאוּ מִקְצוֹת הַפְּרוּשִׁים וַיֹּאמְרוּ אֵלָיו צֵא וְלֵךְ מִזֶּה כִּי
הוֹרְדוֹס מְבַקֵּשׁ לְהָרְגֶךָ׃ <strong><span class=c>32</span></strong> וַיֹּאמֶר אֲלֵיהֶם לְכוּ
וְהַגִּידוּ לַשּׁוּעָל הַזֶּה הִנְנִי מְגָרֵשׁ רוּחוֹת רָעוֹת וְרֹפֵא חוֹלִים
הַיּוֹם וּבְיוֹם מָחָר וּבַיּוֹם הַשְּׁלִישִׁי אָבֹא עַד-קִצִּי׃ <strong><span class=c>33</span></strong>
אַךְ הָלוֹךְ אֵלֵךְ הַיּוֹם וּלְיוֹם מָחָר וּלְיוֹם הַבָּא אַחֲרָיו כִי כֵן
לֹא-יֵעָשֶׂה כִּי נָבִיא יֹאבַד מִחוּץ לִירוּשָׁלָיִם׃ <strong><span class=c>34</span></strong>
יְרוּשָׁלַיִם יְרוּשָׁלַיִם הַהֹרֶגֶת אֶת-הַנְּבִיאִים וְהַסֹּקֶלֶת
אֶת-הַשְּׁלוּחִים אֵלָיִךְ עַד-כַּמֶּה פְעָמִים חָפַצְתִּי לְקַבֵּץ אֶת-בָּנַיִךְ
כַּאֲשֶׁר תְּקַבֵּץ תַּרְנְגֹלֶת אֶת-אֶפְרֹחֶיהָ תַּחַת כְּנָפֶיהָ וְלֹא
אֲבִיתֶם׃ <strong><span class=c>35</span></strong> הִנֵּה בֵּיתְכֶם יִשָּׁאֵר לָכֵם חָרְבָּה וַאֲנִי אָמֵן
אֹמֵר לָכֶם כִּי לֹא תִרְאֻנִי עוֹד עַד כִּי-תֹאמְרוּן בָּרוּךְ הַבָּא בְּשֵׁם
יְהוָֹה׃</p>

<p><strong><span class=g>יד</span></strong>&nbsp;&nbsp;&nbsp; <strong><span class=c>1</span></strong> וַיְהִי בְּיוֹם הַשַּׁבָּת וַיָּבֹא אֶל-בֵּית אֶחָד מֵרָאשֵׁי
הַפְּרוּשִׁים לֶאֱכֹל לָחֶם וְהֵם אָרְבוּ לוֹ׃ <strong><span class=c>2</span></strong> וְהִנֵּה אִישׁ
לְפָנָיו אֲשֶׁר בְּשָׂרוֹ צָבָה מָיִם׃ <strong><span class=c>3</span></strong> וַיַּעַן יֵשׁוּעַ וַיֹּאמֶר
אֶל-בַּעֲלֵי הַתּוֹרָה וְאֶל-הַפְּרוּשִׁים לֵאמֹר הֲכִי כַתּוֹרָה לְרַפֵּא
בְּיוֹם הַשַּׁבָּת אִם-לֹא וַיַּחֲרִישׁוּ׃ <strong><span class=c>4</span></strong> וַיִּקַח וַיִּרְפָּא
אֹתוֹ וַיְשַׁלְּחֵהוּ׃ <strong><span class=c>5</span></strong> וַיֹּאמֶר אֲלֵיהֶם מִי-מִכֶּם אֲשֶׁר
חֲמֹרוֹ אוֹ שׁוֹרוֹ נָפַל אֶל-הַבּוֹר בְּיוֹם הַשַּׁבָּת וְלֹא יָחִישׁ
מַעֲשֵׂהוּ לְהַעֲלֹתוֹ׃ <strong><span class=c>6</span></strong> וְלֹא יָכְלוּ לְהָשִׁיב דָּבָר עַל-זֹאת׃ <strong><span class=c>7</span></strong>
וְכִרְאוֹתוֹ אֶת-הַקְּרֻאִים אֲשֶׁר בָּחֲרוּ לָהֶם אֶת-רָאשֵׁי הַמּוֹשָׁבוֹת
וַיִּשָּׂא אֶת-מְשָׁלוֹ אֲלֵיהֶם וַיֹּאמַר׃ <strong><span class=c>8</span></strong> כִּי-יִקְרָא אֹתְךָ
אִישׁ אֶל-חֲתֻנָּתוֹ לֹא תֵשֵׁב עַל-מוֹשָׁב הָרֹאשׁ פֶּן-נִקְרָא שָׁם אִישׁ
נִכְבָּד מִמֶּךָ׃ <strong><span class=c>9</span></strong> וּבָא הָאִישׁ אֲשֶׁר קָרָא אֶת-שְׁנֵיכֶם וְאָמַר
אֵלֶיךָ הַנַּח מְקוֹמְךָ לָאִישׁ הַזֶּה וְאָז תָּקוּם בְּבָשְׁתְּךָ לָקַחַת
אֶת-הַמּוֹשָׁב הַשָּׁפֵל׃ <strong><span class=c>10</span></strong> אַךְ אִם קָרוּא אַתָּה לֵךְ וְשֵׁב
עַל-הַמּוֹשָׁב הַשָּׁפֵל וְהַקֹּרֵא אֹתְךָ יָבֹא וְיֹאמַר אֵלֶיךָ יְדִידִי
עֲלֵה מִזֶּה מָעְלָה וְהָיָה-לְךָ לְכָבוֹד לִפְנֵי כָּל-הַיֹּשְׁבִים
בִּמְסִבָּה עִמָּךְ׃ <strong><span class=c>11</span></strong> כִּי כָּל-הַמִּתְנַשֵּׂא בְגַאֲוָתוֹ
יִשָּׁפֵל וּשְׁפַל רוּחַ יִנָּשֵׂא׃ <strong><span class=c>12</span></strong> וַיֹּאמֶר גַּם אֶל-הָאִישׁ
אֲשֶׁר קְרָאוֹ לְבֵיתוֹ כִּי-תַעֲשֶׂה מִשְׁתֶּה בַּצָּהֳרַיִם אוֹ בָעֶרֶב לֹא
תִקְרָא לְאֹהֲבֶיךָ לְאַחֶיךָ וְלִקְרוֹבֶיךָ אוֹ לִשְׁכֵנֶיךָ הָעֲשִׁירִים כִּי
גַם-הֵם יִקְרָאוּךָ לְמִשְׁתֵּיהֶם וְהָיָה-לְךָ תַּשְׁלוּם גְּמוּל׃ <strong><span class=c>13</span></strong>
אֲבָל כִּי-תַעֲשֶׂה מִשְׁתֶּה קְרָא לַעֲנִיִּים וְנִדְכָּאִים לַפִּסְחִים וְלַעִוְרִים׃
<strong><span class=c>14</span></strong> אָז אַשְׁרֶיךָ כִּי אֵין-בְּיָדָם לְשַׁלֶּם-לָךְ וְשֻׁלֹּם
יְשֻׁלַּם לְךָ בְּיוֹם תְּקוּמַת הַצַּדִּיקִים׃ <strong><span class=c>15</span></strong> וְאֶחָד
מִן-הַיּשְׁבִים עִמּוֹ בִמְסִבָּה כְּשָׁמְעוֹ אֶת-אֵלֶּה עָנָה וְאָמַר אַשְׁרֵי
הָאֹכֵל לֶחֶם בְּמַלְכוּת הָאֱלֹהִים׃ <strong><span class=c>16</span></strong> וְהוּא אָמַר אֵלָיו אִישׁ
אֶחָד עָשָׂה מִשְׁתֶּה גָדוֹל לִקְרֻאִים רַבִּים׃ <strong><span class=c>17</span></strong> וַיִּשְׁלַח
אֶת-עַבְדּוֹ לִפְנֵי הַמִּשְׁתֶּה אֶל-הַקְּרֻאִים לֵאמֹר בֹּאוּ נָא כִּי
כָּל-דָּבָר מוּכָן׃ <strong><span class=c>18</span></strong> וַיָּחֵלּוּ כֻּלָּם פֶּה אֶחָד לְהִשְׁתַּמֵּט
הָרִאשׁוֹן אָמַר שָׂדֶה קָנִיתִי לִי וְלִי נָחוּץ לָלֶכֶת וְלִרְאוֹתוֹ
אֱמָר-נָא לַאדֹנֶיךָ כִּי יִסְלַח לִי לַדָּבָר הַזֶּה׃ <strong><span class=c>19</span></strong>
וְהַשֵּׁנִי אָמַר חֲמֵשֶׁת צִמְדֵי-בָקָר קָנִיתִי לִי וַאֲנִי הֹלֵךְ לְבַקְּרָם
אֱמָר-נָא לַאדֹנֶיךָ כִּי יִסְלַח לִי לַדָּבָר הַזֶּה׃ <strong><span class=c>20</span></strong>
וְהַשְּׁלִישִׁי אָמַר אִשָּׁה לָקַחְתִּי לִי וְלֹא אוּכַל לָבֹא׃ <strong><span class=c>21</span></strong>
וַיָּשָׁב הָעֶבֶד וַיַּגֵּד לַאדֹנָיו אֶת-הַדְּבָרִים הָאֵלֶּה וַיִּחַר אַפּוֹ
וַיֹּאמֶר אֶל-הָעֶבֶד מַהֵר צֵא אֶל-רְחֹבוֹת הָעִיר וְאֶל-חוּצוֹתֶיהָ וְהָבֵא
לִי הֵנָּה אֶת-הָעֲנִיִּים וְאֶת-הַנִּדְכָּאִים וְאֶת-הַעִוְרִים
וְאֶת-הַפִּסְחִים׃ <strong><span class=c>22</span></strong> וַיֹּאמֶר הָעֶבֶד כֵּן נִהְיָה אֲדֹנִי
כַּאֲשֶׁר צִוִּיתָ אַךְ-עוֹד מָקוֹם רֵק בַּבָּיִת׃ <strong><span class=c>23</span></strong> וַיֹּמֶר
הָאָדוֹן אֶל-הָעֶבֶד צֵא אֶל-הַדְּרָכִים וְאֶל-הַגְּדֵרוֹת וְהַחֲזֶק-בָּם לָבֹא
לְמַעַן יִמָּלֵא בֵיתִי׃ <strong><span class=c>24</span></strong> כִּי אֲנִי אֹמֵר לָכֶם מִן-הָאֲנָשִׁים
הַקְּרֻאִים הָהֵם לֹא יִטְעַם אִישׁ אֶת-הַמִּשְׁתֶּה׃ <strong><span class=c>25</span></strong> וַיֵּלֶךְ
אִתּוֹ הֲמוֹן עַם-רָב וַיִּפֶן וַיֹּאמֶר אֲלֵיהֶם׃ <strong><span class=c>26</span></strong> כִּי-יָבֹא
אֵלַי אִישׁ וְלֹא יִשְׂנָא אֶת-אָבִיו וְאֶת-אִמּוֹ וְאֶת-אִשְׁתּוֹ
וְאֶת-בָּנָיו וְאֶת-אֶחָיו וְאֶת-אַחְיֹתָיו וְאַף גַּם-אֶת-נַפְשׁוֹ לֹא יוּכַל
לִהְיוֹת תַּלְמִידִי׃ <strong><span class=c>27</span></strong> וּמִי אֲשֶׁר לֹא-יִקַּח אֶת-צְלָבוֹ
וְיֵלֵךְ אַחֲרָי לֹא יוּכַל לִהְיוֹת תַּלְמִידִי׃ <strong><span class=c>28</span></strong> כִּי מִי-מִכֶּם
הֶחָפֵץ לִבְנוֹת מִגְדָּל וְלֹא יֵשֵׁב לְחַשֵּׁב רִאשֹׁנָה אֶת-הוֹצָאוֹתָיו אִם
יָדָיו רַב לוֹ לְכַלֹּתוֹ׃ <strong><span class=c>29</span></strong> פֶּן-בְּיָסְדוֹ אֶת-הַיְסוֹד תִּקְצַר
יָדוֹ לְהַשְׁלִימוֹ וְכָל-הָרֹאִים יִלְעֲגוּ-לוֹ לֵאמֹר׃ <strong><span class=c>30</span></strong> זֶה הוּא
הָאִישׁ אֲשֶׁר הֵחֵל לִבְנוֹת וּלְכַלּוֹת אֵין-לְאֵל יָדוֹ׃ <strong><span class=c>31</span></strong> אוֹ
מִי-הוּא הַמֶּלֶךְ הַיֹּצֵא לְהִתְרָאוֹת פָּנִים בְּמִלְחַמְתּוֹ עִם-מֶלֶךְ
אַחֵר וְלֹא-יֵשֵׁב לְהִתְיָעֵץ רִאשֹׁנָה אִם-יוּכַל לַעֲרֹךְ בַּעֲשֶׂרֶת
אֲלָפִים לִקְרַאת הַבָּא עָלָיו בְּעֶשְׂרִים אָלֶף׃ <strong><span class=c>32</span></strong> וְאִם-לֹא אָז
יִשְׁלַח מַלְאָכִים עוֹדוֹ מֵרָחוֹק לְבַקֶּשׁ-לוֹ שָׁלוֹם׃ <strong><span class=c>33</span></strong> וְכֵן
כָּל-אִישׁ מִכֶּם אִם לֹא-יִבָּדֵל מִכֹּל אֲשֶׁר לוֹ לֹא-יוּכַל לִהְיוֹת
תַּלְמִידִי׃ <strong><span class=c>34</span></strong> הַמֶּלַח טוֹב הוּא אַךְ אִם גַּם-הַמֶּלַח יָפוּג
טַעְמוֹ מִי יְתַקֵּן אֹתוֹ׃ <strong><span class=c>35</span></strong> תָּפֵל לֹא-יִצְלַח לֹא לַאֲדָמָה
וְלֹא לְדֹמֶן כִּי אִם-חוּצָה יַשְׁלִיכוּ אֹתוֹ מִי אֲשֶׁר אָזְנַיִם לוֹ
לִשְׁמֹעַ יִשְׁמָע׃</p>

<p><strong><span class=g>טו</span></strong>&nbsp;&nbsp;&nbsp; <strong><span class=c>1</span></strong> וַיְהִי כַּאֲשֶׁר בָּאוּ לְפָנָיו כָּל-הַמּוֹכְסִים וְהַחַטָּאִים
לִשְׁמֹעַ אֹתוֹ׃ <strong><span class=c>2</span></strong> וַיִּלֹּנוּ הַפְּרוּשִׁים וְהַסּוֹפְרִים לֵאמֹר
הָאִישׁ הַלָּזֶה פְּנֵי חַטָּאִים הוּא נֹשֵׂא וְאֹכֵל עִמָּהֶם׃ <strong><span class=c>3</span></strong>
וַיִּשָּׂא אֲלֵיהֶם אֶת-הַמָּשָׁל הַזֶּה לֵאמֹר׃ <strong><span class=c>4</span></strong> מִי אִישׁ מִכֶּם
אֲשֶׁר-לוֹ מֵאָה צֹאן וְאָבְדָה לּוֹ כִּבְשָׂה אַחַת מֵהֶן וְהוּא לֹא יַעֲזֹב
אֶת-הַתִּשְׁעִים וָתֵשַׁע בַּמִּדְבָּר לָלֶכֶת וּלְבַקֵּשׁ עַד כִּי-יִמְצָא
אֶת-הָאֹבָדֶת׃ <strong><span class=c>5</span></strong> וְהָיָה כִּי יִמְצָאֶנָּה יָשִׂישׂ עָלֶיהָ
יִשָּׂאֶנָּה בַכָּתֵף׃ <strong><span class=c>6</span></strong> וְאֶל-בֵּיתוֹ יָבֹא וְיִקְרָא לְאֹהֲבָיו
וְלִשְׁכֵנָיו לֵאמֹר שִׂישׂוּ אִתִּי כִּי מָצָאתִי אֶת-אֲבֵדָתִי
אֶת-הַכִּבְשָׂה הַזֹּאת׃ <strong><span class=c>7</span></strong> וַאֲנִי אֹמֵר לָכֶם כָּכָה תִּרֶב
הַשִּׂמְחָה בַּשָּׁמַיִם עַל-חֹטֶא אֶחָד הַשָּׁב מֵחֲטָאָיו מֵעַל-תִּשְׁעִים
וְתִשְׁעָה אַנְשֵׁי צֶדֶק אֲשֶׁר אֵין לָהֶם דָּבָר לְהִנָּחֵם עָלָיו׃ <strong><span class=c>8</span></strong>
אוֹ מִי הָאִשָּׁה אֲשֶׁר-לָהּ עֲשָׂרָה כֶסֶף וְאֶחָד מֵהֶם נָפַל וְנִסְתָּר
מֵעֵינֶיהָ וְהִיא לֹא תַדְלִיק נֵר וּתְפַנֶּה אֶת-הַבַּיִת וּתְחַפֵּשׂ
בְּחֵפֶשׂ מְחֻפָּשׂ עַד כִּי-תִמְצָאֶנּוּ׃ <strong><span class=c>9</span></strong> וְהָיָה כִּי-תִמְצָא
אֹתוֹ תִּקְרָא לְרֵעוֹתֶיהָ וְלִשְׁכֵנוֹתֶיהָ לֵאמֹר שְׂמַחְנָה בְּשִׂמְחָתִי
כִּי מָצָאתִי אֶת-אֲבֵדָתִי אֶת הַכָּסֶף׃ <strong><span class=c>10</span></strong> וַאֲנִי אֹמֵר לָכֶם
כָּכָה תִּהְיֶה שִׂמְחָה לִפְנֵי מַלְאֲכֵי אֱלֹהִים עַל-חֹטֵא אֶחָד הַשָּׁב
מֵחֲטָאָיו׃ <strong><span class=c>11</span></strong> וַיֹּסֶף וַיֹּאמַר אִישׁ אֶחָד הָיוּ לוֹ שְׁנֵי
בָנִים׃ <strong><span class=c>12</span></strong> וְהַקָּטֹן מֵהֶם אָמַר אֶל-אָבִיו תְּנָה-לִּי אָבִי חֵלֶק
הַנַחֲלָה אֲשֶׁר יִפֹּל לְחֶבְלִי וַיְחַלֵּק לָהֶם אֶת-נְכָסָיו׃ <strong><span class=c>13</span></strong>
וְאַחֲרֵי יָמִים אֲחָדִים אָסַף הַבֵּן הַקָּטֹן אֶת-כָּל-אֲשֶׁר לוֹ וַיִּסַּע
אֶל-אֶרֶץ רְחוֹקָה וַיְהִי שָׁם לְזוֹלֵל עַד אֲשֶׁר פִּזַּר כָּל-כַּסְפּוֹ׃ <strong><span class=c>14</span></strong>
וְאַחֲרֵי אֲשֶׁר בִּלַּע כָּל-אֲשֶׁר הָיָה לוֹ בָּא רָעָב גָּדוֹל בָּאָרֶץ
הַהִיא וְהוּא הֵחֵל לִהְיוֹת חֲסַר-לָחֶם׃ <strong><span class=c>15</span></strong> וַיֵּלֶךְ וַיִּסְתַּפַּח
בְּאֶחָד מִיּשְׁבֵי הָאָרֶץ הַהִיא וַיִּשְׁלָחֵהוּ הַשָּׂדֶה לִרְעוֹת
חֲזִירִים׃ <strong><span class=c>16</span></strong> וַיִּתְאַו לְמַלֵּא אֶת-כְּרֵשׂוֹ חֲרוּבִין מֵאֲשֶׁר
יֹאכְלוּן הַחֲזִירִים וּפֹרֵשׂ אֵין לוֹ׃ <strong><span class=c>17</span></strong> וַיָּשֶׁב אֶל-לִבּוֹ
וַיֹּאמַר מָה-רַבּוּ הַשְּׂכִירִים תַּחַת יַד אָבִי אֲשֶׁר לָהֶם לֶחֶם דַּי
וְהוֹתֵר וְאָנֹכִי מֵת פֹּה בָּרָעָב׃ <strong><span class=c>18</span></strong> אָקוּם אֵלֵךְ אֶל-אָבִי
וְאֹמַר אֵלָיו אָבִי חָטָאתִי גַּם-לַשָּׁמַיִם גַּם-לְפָנֶיךָ׃ <strong><span class=c>19</span></strong>
קַלֹּתִי מֵהִקָּרֵא בִנְךָ עוֹד שִׂימֵנִי-נָא כְּאַחַד הַשְׂכִירִים בְּבֵיתֶךָ׃
<strong><span class=c>20</span></strong> וַיָּקָם וַיָּבֹא אֶל-אָבִיו וְעוֹדֶנּוּ מֵרָחוֹק רָאָה אֹתוֹ
אָבִיו וַיִּכָּמְרוּ רַחֲמָיו אֵלָיו וַיָּרָץ וַיִּפֹּל עַל-צַוָּארָיו
וְיִּשַּׁק לוֹ׃ <strong><span class=c>21</span></strong> וְהַבֵּן עָנָה וְאָמַר אָבִי חָטָאתִי
גַּם-לַשָּׁמַיִם גַּם-לְפָנֶיךָ קַלֹּתִי מֵהִקָּרֵא בִנְךָ עוֹד׃ <strong><span class=c>22</span></strong>
וַיֹּאמֶר הָאָב אֶל-עֲבָדָיו מַהֲרוּ הָבִיאוּ וְהַלְבִּישֻׁהוּ אֶת-הַמְּעִיל
הַטּוֹב וּתְנוּ טַבַּעַת עַל-יָדוֹ וּנְעָלִים לְרַגְלָיו׃ <strong><span class=c>23</span></strong>
וְאֶת-עֵגֶל הַמַּרְבֵּק קְחוּ וּטְבָחוּ וְנֹאכַל וְנַעֲלֹזָה׃ <strong><span class=c>24</span></strong>
כִּי זֶה-בְּנִי מֵת הָיָה וְהִנֵּה הוּא חָי אֹבֵד וְהוּא נִמְצָא אִתָּנוּ
וַיָּקוּמוּ כֻלָּם לְהִתְעַלֵּס׃ <strong><span class=c>25</span></strong> וּבְנוֹ הַגָּדוֹל בָּא
מִמְּלַאכְתּוֹ בַשָׂדֶה וַיִּקְרַב אֶל-הַבַּיִת וַיִּשְׁמַע קוֹל שִׁיר
וּמָחוֹל׃ <strong><span class=c>26</span></strong> וַיִּקְרָא אֶל-אַחַד הַנְּעָרִים וַיִּשְׁאַל מַה-זֹּאת׃
<strong><span class=c>27</span></strong> וַיֹּאמֶר אֵלָיו הֲלֹא אָחִיךָ בָּא וַיִּזְבַּח לוֹ אָבִיךָ
אֶת-עֵגֶל הַמַּרְבֵּק אַחֲרֵי אֲשֶׁר שָׁב אֵלָיו בְּשָׁלוֹם׃ <strong><span class=c>28</span></strong>
וַיִּחַר אַפּוֹ וְלֹא אָבָה לָבֹא הַבָּיְתָה וַיֵּצֵא אָבִיו וַיְדַבֵּר
עַל-לִבּוֹ׃ <strong><span class=c>29</span></strong> וַיַּעַן וַיֹּאמֶר אֶל-אָבִיו הִנֵּה זֶה שָׁנִים
רַבּוֹת עֲבַדְתִּיךָ וּמֵעוֹדִי לֹא עָבַרְתִּי מִמִּצְוֹתֶיךָ וְעוֹד
לֹא-נָתַתָּ לִי גְדִי מִן-הַצֹּאן לֶאֱכֹל וּלְהִתְעַלֵּס עִם-רֵעָי׃ <strong><span class=c>30</span></strong>
וּכְבֹא בִנְךָ זֶה רֹעֶה זֹנוֹת אֲשֶׁר הִשְׁחִית אֶת-נַחֲלָתֶךָ זָבַחְתָּ לּוֹ
אֶת-עֵגֶל הַמַּרְבֵּק׃ <strong><span class=c>31</span></strong> וַיֹּאמֶר אֵלָיו בְּנִי הֲלֹא תָמִיד
אַתָּה עִמָּדִי וְכֹל אֲשֶׁר-לִי לְךָ הוּא׃ <strong><span class=c>32</span></strong> אֲבָל נָאוָה לָנוּ
לִשְׂמֹחַ וּלְהִתְעַלֵּס כִּי זֶה-אָחִיךָ מֵת הָיָה וְהִנֵּה הוּא חָי אֹבֵד
וְהוּא נִמְצָא אִתָּנוּ׃</p>

<p><strong><span class=g>טז</span></strong>&nbsp;&nbsp;&nbsp; <strong><span class=c>1</span></strong> וַיֹּאמֶר גַּם אֶל-תַּלְמִידָיו אִישׁ עָשִׁיר הָיָה וְלוֹ סֹכֵן
עַל-בֵּיתוֹ אֲשֶׁר הֵבִיאוּ אֵלָיו דִּבָּתוֹ רָעָה לֵאמֹר כִּי הוֹנוֹ הוּא
מְפַזֵּר׃ <strong><span class=c>2</span></strong> וַיִּקְרָא אֵלָיו וַיֹּאמַר מַה-זֹּאת אָנֹכִי שֹׁמֵעַ
עָלֶיךָ הָבָה חֶשְׁבּוֹן פְּקֻדָּתֶךָ כִּי לֹא תוּכַל עוֹד לְהִשָּׁאֵר סֹכֵן
עַל-הַבָּיִת׃ <strong><span class=c>3</span></strong> וַיֹּאמֶר הַסֹּכֵן אֶל-לִבּוֹ מָה אֶעֱשֶׂה
כִּי-לֹקֵחַ אֲדֹנִי אֶת-פְּקֻדָּתִי מִמֶּנִּי לַעֲבֹד אֶת-הָאֲדָמָה לֹא-תוּכַל
וּלְבַקֵּשׁ לֶחֶם נְדָבוֹת חֶרְפָּה הִיא לִי׃ <strong><span class=c>4</span></strong> יָדַעִתִּי אֵת
אֲשֶׁר אֶעֱשֶׂה עַד גַּם-אַחֲרֵי אֲשֶׁר אֶחְדַּל מִהְיוֹת סֹכֵן יַאַסְפוּנִי
אֶל-בָּתֵּיהֶם׃ <strong><span class=c>5</span></strong> וַיִּקְרָא אֶל-אִישׁ אִישׁ אֲשֶׁר נָשָׁה בָּם
אֲדֹנָיו וַיֹּאמֶר אֶל-הָרִאשׁוֹן מָה חוֹב עָלֶיךָ לְשַׁלֵּם לַאדֹנִי׃ <strong><span class=c>6</span></strong>
וַיֹּאמֶר מֵאָה בַּת שָׁמֶן וַיֹּאמֶר אֵלָיו מַהֵר קַח אֶת-שְׁטַר הַחוֹב שֵׁב
וּכְתֹב חֲמִישִׁים׃ <strong><span class=c>7</span></strong> וְאֶל-הַשֵּׁנִי אָמַר וְאַתָּה כַּמֶּה עָלֶיךָ
לְשַׁלֵּם וַיֹּאמֶר מֵאָה כֹּר חִטִּים וַיֹּאמֶר קַח אֶת-שְׁטַר הַחוֹב וּכְתֹב
שְׁמֹנִים׃ <strong><span class=c>8</span></strong> וַיְשַׁבַּח הָאָדוֹן אֶת-בֶּן-הָעַוְלָה אֶת-הַסֹּכֵן
אֲשֶׁר שִׂכֵּל אֶת-מַעֲשֵׂהוּ כִּי בְנֵי הָעוֹלָם הַזֶּה מַשְׂכִּילִים הֵם
מֵעַל בְּנֵי הָאוֹר בְּדֹרֹתָם׃ <strong><span class=c>9</span></strong> וְאַף-אֲנִי אֹמֵר לָכֶם קְנוּ
לָכֶם אֹהֲבִים בְּכֶסֶף מְקוֹר הָעַוְלָה וְכַאֲשֶׁר יָבֹא עַד-קִצּוֹ אָז
יַאַסְפוּ אֶתְכֶם אֶל-מִשְׁכְּנוֹת עוֹלָם׃ <strong><span class=c>10</span></strong> מִי אֲשֶׁר נֶאֱמָן
בְּדָבָר קָטֹן נֶאֱמָן יִהְיֶה גַּם-בְּדָבָר גָּדוֹל וּמִי אֲשֶׁר יְעַוֵּל
בְּדָבָר קָטֹן יְעַוֵּל גַּם-בְּדָבָר גָּדוֹל׃ <strong><span class=c>11</span></strong> וְעַל-כֵּן אִם
לֹא-נֶאֱמָנִים הֱיִיתֶם בְּהוֹן מָשְׁחָת מִי יַפְקִיד אֶתְכֶם עַל-הוֹן אֱמֶת׃ <strong><span class=c>12</span></strong>
וְאִם נֶאֱמָנִים לֹא הֱיִיתֶם בְּקִנְיָן עֹבֵר לַאֲחֵרִים קִנְיָן עֹמֵד
לְנַפְשְׁכֶם מִי יִתֵּן לָכֶם׃ <strong><span class=c>13</span></strong> עֶבֶד לֹא יוּכַל לַעֲבֹד אֲדֹנִים
שְׁנָיִם כִּי אִם-יִשְׂנָא אֶת-הָאֶחָד וְאֶת-הָאַחֵר יֶאֱהַב אוֹ יִדְבַּק
בָּאֶחָד וְהַשֵּׁנִי נִמְאָס בְּעֵינָיו לֹא תוּכְלוּ לַעֲבֹד אֶת-הָאֱלֹהִים
וְאֶת-הַמָּמוֹן׃ <strong><span class=c>14</span></strong> וַיִּשְׁמְעוּ הַפְּרוּשִׁים אֹהֲבֵי כֶסֶף
אֶת-כָּל-אֵלֶּה וַיִּשְׂחֲקוּ עָלָיו׃ <strong><span class=c>15</span></strong> וַיֹּאמֶר אֲלֵיהֶם אַתֶּם
הֵם אֲשֶׁר תַּצְדִּיקוּ נַפְשְׁכֶם לְעֵינֵי אֲנָשִׁים וֵאלֹהִים יֵדַע
אֶת-לִבְּכֶם כִּי הַמִּתְנַשֵּׂא לְעֵינֵי אֲנָשִׁים תּוֹעֵבָה הוּא בְּעֵינֵי
אֱלֹהִים׃ <strong><span class=c>16</span></strong> הַתּוֹרָה וְהַנְּבִיאִים עַד-יוֹחָנָן תְּקוּפָתָם
וּמֵעֵת הַהִיא הֵחֵלָּה בְּשׂרַת מַלְכוּת הָאֱלֹהִים וְכָל-אִישׁ רָץ אַחֲרֶיהָ
לִתְפָּשׂ-בָּה בְּחָזְקָה׃ <strong><span class=c>17</span></strong> אַךְ נַקֵל יִהְיֶה לַשָּׁמַיִם אוֹ
לָאָרֶץ לַחֲלֹף מֵאֲשֶׁר יִפֹּל קוֹץ אֶחָד מִן-הַתּוֹרָה׃ <strong><span class=c>18</span></strong>
כָּל-אִישׁ אֲשֶׁר יְשַׁלַּח אֶת-אִשְׁתּוֹ וְיִקַּח לוֹ אַחֶרֶת נֹאֵף הוּא
וְהַלֹּקֵחַ לוֹ אִשָּׁה גְּרוּשָׁה מֵאִישָׁהּ נֹאֵף הוּא׃ <strong><span class=c>19</span></strong> אִישׁ
עָשִׁיר הָיָה אֲשֶׁר לָבַשׁ שֵׁשׁ וְאַרְגָּמָן וַיַּעֲלֹז בְּתַעֲנוּגִים יוֹם
יוֹם׃ <strong><span class=c>20</span></strong> וְאִישׁ אֶבְיוֹן אֶלְעָזָר שְׁמוֹ שֹׁכֵב לְנֹכַח פֶּתַח
בֵּיתוֹ מָלֵא שְׁחִין וַאֲבַעְבֻּעֹת׃ <strong><span class=c>21</span></strong> וְהוּא מִתְאַוֶּה לְמַלֵּא
רַעֲבוֹן נַפְשׁוֹ מֵהַפְּתֹתִים הַנֹּפְלִים מֵעַל שֻׁלְחַן הֶעָשִׁיר וּכְלָבִים
בָּאִים וּמְלַקְּקִים זוֹב נְגָעָיו׃ <strong><span class=c>22</span></strong> וַיְהִי כַּאֲשֶׁר מֵת
הָאֶבְיוֹן וַיִּשָּׂאֻהוּ הַמַּלְאָכִים אֶל-חֵיק אַבְרָהָם וְגַם-הֶעָשִׁיר מֵת
וַיִּקָּבֵר׃ <strong><span class=c>23</span></strong> וַיִּשָּׂא אֶת-עֵינָיו מֵחֶבְלֵי שְׁאוֹל אֲשֶׁר
סַבֻּהוּ וַיַּרְא אֶת-אַבְרָהָם מֵרָחוֹק וְאֶת-אֶלְעָזָר בְּחֵיקוֹ׃ <strong><span class=c>24</span></strong>
וַיִּצְעַק וַיֹּאמֶר אָבִי אַבְרָהָם חָנֵּנִי-נָא וּשְׁלַח אֶת-אֶלְעָזָר
לִטְבֹּל אֶת-קְצֵה אֶצְבָּעוֹ בַּמַּיִם לְהָקֵר אֶת-לְשׁוֹנִי כִּי בֹּעֵר
אָנֹכִי עַל-הַמּוֹקֵד הַזֶּה׃ <strong><span class=c>25</span></strong> וַיֹּאמֶר אַבְרָהָם זְכָר-בְּנִי
כִּי נִתַּן לְךָ כָּל-טוּבְךָ בְּחַיֶּיךָ וְאֶלְעָזָר בָּאַתְהוּ כָּל-רָעָה
וְעַתָּה הוּא מֹצֵא תַּנְחוּמִים וְאַתָּה בְּמָצוֹק׃ <strong><span class=c>26</span></strong> וּבִלְּבַד
כָּל-זֹאת גֵּיא עָמֹק מַבְדִּיל בֵּינֵינוּ וּבֵינֵיכֶם וְאֵין-לְאֵל יַד אִישׁ
מִמֶּנּוּ לַעֲבֹר אֲלֵיכֶם וְאֵין אִישׁ מִכֶּם עֹבֵר אֵלֵינוּ׃ <strong><span class=c>27</span></strong>
וַיֹּאמֶר אִם-כֵּן אָבִי הִנְנִי מְבַקֵּשׁ מִלְפָנֶיךָ לִשְּׁלֹחַ אֹתוֹ
אֶל-בֵּית אָבִי׃ <strong><span class=c>28</span></strong> כִּי יֶשׁ-לִי אַחִים חֲמִישָּׁה וְהוּא יָעִיד
בָּם לְבִלְתִּי יָבֹאוּ גַם-הֵם אֶל-הַמָּקוֹם הָרָע הַזֶּה׃ <strong><span class=c>29</span></strong>
וַיֹּאמֶר אַבְרָהָם הֲלֹא יֵשׁ לָהֶם מֹשֶׁה וְהַנְּבִיאִים יִשְׁמְעוּ אֵיפֹא
אֲלֵיהֶם׃ <strong><span class=c>30</span></strong> וַיֹּאמֶר לֹא-כֵן אָבִי אַבְרָהָם אַךְ אִם-אֶחָד
מִן-הַמֵּתִים יָבֹא לְהָעִיד בָּם אָז יָשׁוּבוּ׃ <strong><span class=c>31</span></strong> וַיֹּאמֶר אֵלָיו
אִם לְמֹשֶׁה וְהַנְּבִיאִים אֵינָם שֹׁמְעִים לֹא יַאֲמִינוּ אַף אִם-יָקוּם
אֶחָד מִן-הַמֵּתִים׃</p>

<p><strong><span class=g>יז</span></strong>&nbsp;&nbsp;&nbsp; <strong><span class=c>1</span></strong> וַיֹּאמֶר אֶל-תַּלְמִידָיו אֵין שַׁלִּיט לִכְלוֹא
אֶת-הַמּוֹקְשִׁים אֲשֶׁר לֹא יָבאוּ אַךְ אוֹי לָאִישׁ הַהוּא אֲשֶׁר עַל-יָדוֹ
יָבֹאוּ׃ <strong><span class=c>2</span></strong> טוֹב לוֹ כִּי-יִתָּלֶה פֶּלַח-רֶכֶב עַל-צַוָּארוֹ
וְהֻשְׁלַךְ בַּיָּם מִתֵּת מוֹקֵשׁ לְאַחַד הַקְּטַנִּים הָאֵלֶּה׃ <strong><span class=c>3</span></strong>
וְאַתֶּם הִשָּׁמְרוּ לְנַפְשֹׁתֵיכֶם אִם-יֶחֱטָא לְךָ אָחִיךָ הוֹכֵחַ תּוֹכִיחַ
אֹתוֹ וְאִם-יִנָּחֵם סְלַח-לוֹ׃ <strong><span class=c>4</span></strong> וְאִם-שֶׁבַע פְּעָמִים בַּיּוֹם
יֶחֱטָא לְךָ לְךָ וְשֶׁבַע פְּעָמִים יָשׁוּב אֵלֶיךָ וְיֹּמַר נִחָמְתִּי
וְסָלַחְתָּ לּוֹ׃ <strong><span class=c>5</span></strong> וַיֹּאמְרוּ הַשְּׁלִיחִים אֶל-הָאָדוֹן הוֹסֵף
לָנוּ אֱמוּנָה׃ <strong><span class=c>6</span></strong> וַיֹּאמֶר הָאָדוֹן אִם-יֵשׁ בָּכֶם אֱמוּנָה
כְּגַרְגַּר חַרְדָּל וַאֲמַרְתֶּם אֶל-הַשִּׁקְמָה הַזֹּאת הֵעָקְרִי
מִשָּׁרְשֵׁךְ וְהִנָּטְעִי בַיָּם וְהִיא תִשְׁמַע בְּקֹלְכֶם׃ <strong><span class=c>7</span></strong>
וּמִי מִכֶּם אֲשֶׁר לוֹ עֶבֶד חֹרֵשׁ אוֹ רֹעֶה בַשָּׂדֶה וּבְשׁוּבוֹ מִשָּׁם
יֹאמַר אֵלָיו מַהֵר בֹּא וְשֵׁב אֶל-הַשֻּׁלְחָן׃ <strong><span class=c>8</span></strong> וְלֹא יֹאמַר
אֵלָיו הָכֶן-לִי לֶחֶם הָעֶרֶב וַחֲגֹר מָתְנֶיךָ לְשָׁרְתֵנִי עַד כִּי-אֹכַל
וְאֶשְׁתֶּה וְאַחַר תֹּאכַל וְתִשְׁתֶּה גַּם-אָתָּה׃ <strong><span class=c>9</span></strong> אוֹ הֲיִתֵּן
תּוֹדָה לָעֶבֶד הַזֶּה בַּעֲבוּר כִּי עָשָׂה אֵת אֲשֶׁר צִוָּהוּ נִדְמֶה לִי
שֶׁלֹּא׃ <strong><span class=c>10</span></strong> וְכֵן גַּם-אַתֶּם כַּאֲשֶׁר עֲשִׂיתֶם כָּל-אֲשֶׁר
צֻוֵּיתֶם אִמְרוּ עֲבָדִים מִבְּלִי יִתְרוֹן אֲנָחְנוּ כִּי רָק אֶת-אֲשֶׁר
עָלֵינוּ לַעֲשׂוֹת עָשִׂינוּ׃ <strong><span class=c>11</span></strong> וַיְהִי בְּנָסְעוֹ יְרוּשָׁלָיְמָה
וַיַּעֲבֹר דֶּרֶךְ שֹׁמְרוֹן וְהַגָּלִיל׃ <strong><span class=c>12</span></strong> וַיָּבֹא אֶל-כְּפָר
אֶחָד וְשָׁם פָּגְעוּ בוֹ עֲשָׂרָה אֲנָשִׁים מְצֹרָעִים וַיַּעַמְדוּ מֵרָחוֹק׃ <strong><span class=c>13</span></strong>
וַיִּשְׂאוּ אֶת-קוֹלָם וַיִּקְרְאוּ יֵשׁוּעַ רַבֵּנוּ חָנֵּנוּ׃ <strong><span class=c>14</span></strong>
וַיַּרְא וַיֹּאמֶר אֲלֵיהֶם לְכוּ וְהֵרָאוּ לְעֵינֵי הַכֹּהֲנִים וַיְהִי
בְלֶכְתָּם וַיִּטְהָרוּ׃ <strong><span class=c>15</span></strong> וְאֶחָד מֵהֶם בִּרְאֹתוֹ כִּי נִרְפָּא
מִצָּרַעְתּוֹ וַיָּשָׁב וַיְשַׁבַּח אֶת-הָאֱלֹהִים בְּקוֹל עָז׃ <strong><span class=c>16</span></strong>
וַיִּפֹּל לְרַגְלָיו עַל-אַפָּיו אַרְצָה וַיִּתֶּן-לוֹ תּוֹדָה וְהוּא אִישׁ
שֹׁמְרוֹנִי׃ <strong><span class=c>17</span></strong> וַיַּעַן יֵשׁוּעַ וַיֹּאמַר הֲלֹא עֲשָׂרָה
נִרְפָּאוּ וְאַיֵּה הַתִּשְׁעָה׃ <strong><span class=c>18</span></strong> הֲכִי לֹא-נִמְצָא אֶחָד מֵהֶם שָׁב
לָתֵת כָּבוֹד לֵאלֹהִים בִּלְתִּי הַנָּכְרִי הַזֶּה׃ <strong><span class=c>19</span></strong> וַיֹּאמֶר
אֵלָיו קוּם וָלֵךְ אֱמוּנָתְךָ הוֹשִׁיעָה לָּךְ׃ <strong><span class=c>20</span></strong> וַיִּשְׁאָלֻהוּ
הַפְּרוּשִׁים לֵאמֹר מָתַי תָּבֹא מַלְכוּת הָאֱלֹהִים וַיַּעַן אֹתָם וַיֹּאמַר
מַלְכוּת הָאֱלֹהִים לֹא תָבֹא לְעֵינֵי הַמַּבִּיט׃ <strong><span class=c>21</span></strong> וְלֹא יֹאמְרוּ
הִנֵּה-הִיא פֹה אוֹ הִנֵּה-הִיא שָׁם כִּי מַלְכוּת הָאֱלֹהִים בְּקִרְבְּכֶם
הִנֶּהָ׃ <strong><span class=c>22</span></strong> וַיֹּמֶר אֶל-הַתַּלְמִידִים הִנֵּה יָמִים בָּאִים
וּתְבַקְשׁוּ לִרְאוֹת יוֹם אֶחָד מִימֵי בֶן-הָאָדָם וְלֹא תִרְאוּ׃ <strong><span class=c>23</span></strong>
וְכִי-יֹאמְרוּ אֲלֵיכֶם הִנֵּה-הוּא שָׁם אוֹ הִנֵּה-הוּא פֹה אַל-תֵּצְאוּ
וְאַל-תֵלְכוּ אַחֲרֵיהֶם׃ <strong><span class=c>24</span></strong> כִּי כִּבְרֹק בָּרָק מִקְצֵה
הֵשָּׁמַיִם מִזֶּה וְהֹלֵךְ וָאוֹר עַד-קְצֵה הַשָּׁמַיִם מִזֶּה כֵּן יֵרָאֶה
בֶּן-הָאָדָם בְּיוֹמוֹ׃ <strong><span class=c>25</span></strong> אַךְ בָּרִאשֹׁנָה עָלָיו לִהְיוֹת
מְעֻנֶּה עַד-מְאֹד וְנִמְאָס עַל-פִּי בְנֵי הַדּוֹר הַזֶּה׃ <strong><span class=c>26</span></strong>
וְכַאֲשֶׁר הָיָה בִּימֵי נֹחַ כֵּן יִהְיֶה גַּם-בִּימֵי בֶן-הָאָדָם׃ <strong><span class=c>27</span></strong>
כִּי אָכְלוּ וְשָׁתוּ בָּעֳלוּ נָשִׁים וְנָשִׁים נִבְעָלוּ עַד-הַיּוֹם
אֲשֶׁר-בָּא נֹחַ אֶל-הַתֵּבָה וַיָּבֹא הַמַּבּוּל וַיִּמַח אֶת-כֻּלָּם׃ <strong><span class=c>28</span></strong>
וְכַאֲשֶׁר הָיָה גַּם-בִּימֵי לוֹט כִּי אָכְלוּ וְשָׁתוּ קָנוּ וּמָכְרוּ
נָטְעוּ וּבָנוּ׃ <strong><span class=c>29</span></strong> וַיְהִי בַּיּוֹם אֲשֶׁר-יָצָא לוֹט מִסְּדֹם
וַיַּמְטֵר אֲדֹנָי אֵשׁ וְגָפְרִית מִן-הַשָּׁמַיִם וַיְשַׁחֵת אֶת כֻּלָּם׃ <strong><span class=c>30</span></strong>
כֵּן יִהְיֶה בַּיּוֹם אֲשֶׁר בֶּן-הָאָדָם יֵרָאֶה׃ <strong><span class=c>31</span></strong> בַּיּוֹם
הַהוּא מִי אֲשֶׁר יִהְיֶה עַל-הַגָּג וְכֵלָיו בַּבָּיִת לֹא יֵרֵד לָשֵׂאת אֹתָם
וְגַם מִי-אֲשֶׁר בַּשָּׁדֶה לֹא יִפְנֶה לְהַבִּיט אַחֲרָיו׃ <strong><span class=c>32</span></strong>
זִכְרוּ אֶת-אֵשֶׁת לוֹט׃ <strong><span class=c>33</span></strong> מִי הֶחָפֵץ לְהַצִּיל אֶת-נַפְשׁוֹ
תִּכָּרֵת-לוֹ וּמִי אֲשֶׁר יַכְרִית אֶת-נַפְשׁוֹ לְמַעֲנִי יְחַיֶּה אֹתָהּ׃ <strong><span class=c>34</span></strong>
וַאֲנִי אֹמֵר לָכֶם בַּלַּיְלָה הַהוּא יִשְׁכְּבוּ שְׁנַיִם בְּמִטָּה אֶחַת
אֶחָד יֵאָסֵף וְאֶחָד יֵעָזֵב׃ <strong><span class=c>35</span></strong> שְׁתַּיִם טֹחֲנוֹת בָּרֵחָיִם
אַחַת תֵּאָסֵף וְאַחַת תֵּעָזֵב׃ <strong><span class=c>36</span></strong> שְׁנַיִם יִהְיוּ בַּשָּׂדֶה
אֶחָד יֵאָסֵף וְאֶחָד יֵעָזֵב׃ <strong><span class=c>37</span></strong> וַיַּעֲנוּ וַיֹּאמְרוּ אֵלָיו
אֲדֹנֵינוּ וְאַיֵּה תִקְרֶינָה כָאֵלֶּה וַיֹּאמֶר בַּאֲשֶׁר פְּגָרִים שָׁם
יִקָּבְצוּ הַנְּשָׁרִים׃</p>

<p><strong><span class=g>יח</span></strong>&nbsp;&nbsp;&nbsp; <strong><span class=c>1</span></strong> וַיּוֹסֶף שְׂאֵת מְשָׁלוֹ אֲלֵיהֶם לְחַלּוֹת פְּנֵי אֵל תָּמִיד
וְלֹא יִתְּנוּ דֳמִי לוֹ׃ <strong><span class=c>2</span></strong> וַיֹּאמַר שֹׁפֵט אֶחָד הָיָה בָעִיר
אֲשֶׁר לֹא יָרֵא אֶת-הָאֱלֹהִים וְאֶל-פְּנֵי אָדָם לֹא פָנָה׃ <strong><span class=c>3</span></strong>
וְאַלְמָנָה הָיְתָה שָּׁם בָּעִיר וַתָּבֹא אֵלָיו לֵאמֹר שָׁפְטֵנִי-נָא מֵאִישׁ
רִיבִי׃ <strong><span class=c>4</span></strong> וְלֹא אָבָה לִשְׁמֹעַ בְּקוֹלָהּ יָמִים מִסְפָּר
וְאַחֲרֵי-כֵן אָמַר בְּלִבּוֹ אַף כִּי אֵינֶנִּי יָרֵא אֶת-הָאֱלֹהִים
וְאֶל-פְּנֵי אָדָם לֹא אֵפֶן׃ <strong><span class=c>5</span></strong> הִנְנִי לָרִיב רִיב הָאַלְמָנָה
הַזֹּאת כִּי-תַלְאֶה אֹתִי וְתָבֹא לְהֲצִיקֵנִי בִדְבָרֶיהָ יוֹם יוֹם׃ <strong><span class=c>6</span></strong>
וְעַתָּה שִׁמְעוּ-נָא נְאֻם הָאָדוֹן אֵת אֲשֶׁר אֹמֵר הַשֹּׁפֵט הַבְּלִיָּעַל׃ <strong><span class=c>7</span></strong>
וֵאלֹהִים הַאִם לֹא יָרִיב רִיב בְּחִירָיו הַקֹּרִאים אֵלָיו יוֹמָם וָלָיְלָה
וְרַחֲמָיו אֲלֵיהֶם יִתְאַפָּקוּ׃ <strong><span class=c>8</span></strong> הֵן אֲנִי אֹמֵר לָכֶם
כִּי-יָחִישׁ לָרִיב רִיבָם אַךְ בֶּן-הָאָדָם בְּבֹאוֹ הֲיִמְצָא אֱמוּנָה
עֲלֵי-אָרֶץ׃ <strong><span class=c>9</span></strong> וַיְמַשֵּׁל גַּם אֶת-הַמָּשָׁל הַזֶּה אֶל-הַבֹּטְחִים
בְּנַפְשָׁם כִּי צַדִּיקִים הֵם וַאֲחֵרִים בְּעֵינֵיהֶם כְּאֶפֶס נֶחֱשָׁבוּ׃ <strong><span class=c>10</span></strong>
שְׁנֵי אֲנָשִׁים עָלוּ אֶל-הַהֵיכָל לְהִתְפַּלֵּל אֶחָד פָּרוּשׁ וְאֶחָד מוֹכֵס׃
<strong><span class=c>11</span></strong> וַיִּגַּשׁ הַפָּרוּשׁ וַיִּתְפַּלֵּל כַּדְּבָרִים הָאֵלֶּה
אוֹדְךָ אֱלֹהַי כִּי אֵינֶנִּי כִּשְׁאָר בְּנֵי אָדָם בַּעֲלֵי חָמָס בְּנֵי
עַוְלָה וּמְנַאֲפִים וְאַף לֹא כַמּוֹכֵס הַזֶּה׃ <strong><span class=c>12</span></strong> אָנֹכִי צָם
יוֹמַיִם בַּשָּׁבוּעַ וּמְעַשֵּׂר אֲנִי אֶת-כָּל-תְּבוּאֹתָי׃ <strong><span class=c>13</span></strong>
וְהַמּוֹכֵס עָמַד מֵרָחוֹק וְלֹא הֵעִיז לָשֵׂאת אֶת-עֵינָיו לַמָּרוֹם
וַיִּסְפֹּק עַל-לִבּוֹ וַיֹּאמַר רַחֶם-נָא אֱלֹהִים עַל-חֹטֵא כָּמֹנִי׃ <strong><span class=c>14</span></strong>
הֵן אֲנִי אֹמֵר לָכֶם כִּי-נִצְדָּק שָׁב הָאִישׁ הַזֶּה לְבֵיתוֹ מִן-הָאִישׁ
הַהוּא כִּי הַמִּתְנַשֵּׂא בְגַאֲוָתוֹ יִשָּׁפֵל וּשְׁפַל רוּחַ יִנָּשֵׂא׃ <strong><span class=c>15</span></strong>
וַיָּבִיאוּ אֵלָיו גַּם אֶת-הַיְלָדִים לְבַעֲבוּר יָשִׂים אֶת-יָדָיו עֲלֵיהֶם
וַיִּרְאוּ הַתַּלְמִידִים וַיִּגְעֲרוּ-בָם׃ <strong><span class=c>16</span></strong> וְיֵשׁוּעַ קָרָא
אֹתָם אֵלָיו וַיֹּאמַר הַנִּיחוּ לַיְלָדִים לָבֹא אֵלַי וְאַל-תִּכְלְאוּ אֹתָם
כִּי מֵאֵלֶּה מַלְכוּת הָאֱלֹהִים׃ <strong><span class=c>17</span></strong> אָמֵן אֲנִי אֹמֵר לָכֶם מִי
אֲשֶׁר-לֹא יְקַבֵּל אֶת-מַלְכוּת הָאֱלֹהִים כַּיָּלֶד בֹּא לֹא-יָבֹא בָהּ׃ <strong><span class=c>18</span></strong>
וַיִּשְׁאַל אֹתוֹ אַחַד הַשָּׂרִים לֵאמֹר רַבִּי הַטּוֹב מַה-לִי לַעֲשׂוֹת
לָרֶשֶׁת חַיֵּי עוֹלָם׃ <strong><span class=c>19</span></strong> וַיֹּאמֶר אֵלָיו יֵשׁוּעַ לָמָּה-זֶּה
תִּקְרָא לִי טוֹב אֵין טוֹב כִּי אִם-אֶחָד הוּא הָאֱלֹהִים׃ <strong><span class=c>20</span></strong>
וְאַתָּה יָדַעְתָּ אֶת-הַמִּצְוֹת לֹא תִּנְאָף לֹא תִּרְצָח לֹא תִּגְנֹב
לֹא-תַעֲנֶה עֵד שָׁקֶר כַּבֵּד אֶת-אָבִיךָ וְאֶת-אִמֶּךָ׃ <strong><span class=c>21</span></strong> וַיֹּאמֶר
אֶת-כָּל-אֵלֶּה שָׁמַרְתִּי מִנְּעוּרָי׃ <strong><span class=c>22</span></strong> וַיִּשְׁמַע יֵשׁוּעַ
וַיֹּאמַר עוֹד אַחַת אַתָּה חָסֵר לֵךְ מְכֹר אֶת-כֹּל אֲשֶׁר-לְךָ וְתֵן
לַעֲנִיִּים וְהָיָה-לְךָ אוֹצָר בַּשָּׁמַיִם וּבֹא וְלֵךְ אַחֲרָי׃ <strong><span class=c>23</span></strong>
וַיְהִי כְּשָׁמְעוֹ אֶת-אֵלֶּה וַיִּתְעַצֵּב אֶל-לִבּוֹ כִּי עָשְׁרוֹ הָיָה רַב
מְאֹד׃ <strong><span class=c>24</span></strong> וַיַּרְא אֹתוֹ יֵשׁוּעַ וַיֹּאמַר מַה-קָּשֶׁה לְבַעֲלֵי
עשֶׁר לָבֹא אֶל-מַלְכוּת הָאֱלֹהִים׃ <strong><span class=c>25</span></strong> נָקֵל לְחֶבֵל לַעֲבֹר
דֶּרֶךְ חֻר הַמַּחַט מִבֹּא עָשִׁיר אֶל-מַלְכוּת הָאֱלֹהִים׃ <strong><span class=c>26</span></strong>
וַיֹּאמְרוּ הַשֹּׁמְעִים וּמִי אֵיפוֹא יוּכַל לְהִוָּשֵׁעַ׃ <strong><span class=c>27</span></strong>
וַיֹּאמֶר אֲשֶׁר יִפָּלֵא מִבְּנֵי אָדָם לֹא יִפָּלֵא מֵאֱלֹהִים׃ <strong><span class=c>28</span></strong>
וַיֹּאמֶר פֶּטְרוֹס הִנֵּה אֲנַחְנוּ עָזַבְנוּ אֶת-בָּתֵּינוּ וַנֵּלֶךְ
אַחֲרֶיךָ׃ <strong><span class=c>29</span></strong> וַיֹּאמֶר אֲלֵיהֶם אָמֵן אֲנִי אֹמֵר לָכֶם כִּי
אֵין-אִישׁ אֲשֶׁר עָזַב בַּיִת אוֹ אִשָּׁה אוֹ אַחִים אוֹ אָבוֹת אוֹ בָנִים
לְמַעַן מַלְכוּת הָאֱלֹהִים׃ <strong><span class=c>30</span></strong> אֲשֶׁר לֹא יַשִּׂיג גְּמוּלוֹ
פְּעָמִים הַרְבֵּה לָעֵת הַזֹּאת וְלֶעָתִיד לָבֹא חַיֵּי עוֹלָם׃ <strong><span class=c>31</span></strong>
וַיִּקַּח אֵלָיו אֶת שְׁנֵים-הֶעָשָׂר וַיֹּאמֶר אֲלֵיהֶם הִנֵּה אֲנַחְנוּ
עֹלִים יְרוּשָׁלָיְמָה וְכָל-הַדְּבָרִים הַכְּתוּבִים בִּידֵי הַנְּבִיאִים עַל
בֶּן-הָאָדָם יָקוּמוּ עַד-תֻּמָּם׃ <strong><span class=c>32</span></strong> כִּי יִסָּגֵר בִּידֵי
הַגּוֹיִם וּבוֹ יְהָתֵלּוּ וְיִתְעַלְּלוּ וְיָרְקוּ בְּפָנָיו׃ <strong><span class=c>33</span></strong>
בַּשֹּׁטִים יְיַסְּרוּ אֹתוֹ אַחֲרֵי-כֵן יְמִיתֻהוּ וּבַיּוֹם הַשְּׁלִישִׁי
יָקוּם׃ <strong><span class=c>34</span></strong> וְהֵם לֹא הֵבִינוּ דָבָר מִכָּל-אֵלֶּה כִּי צָפוּן הָיָה
הַדָּבָר מֵעֵינֵיהֶם וְלֹא יָדְעוּ אֵת אֲשֶׁר-דִבֶּר אֲלֵיהֶם׃ <strong><span class=c>35</span></strong>
וַיְהִי כַּאֲשֶׁר הִקְרִיב לָבֹא אֶל-יְרִיחוֹ וְהִנֵּה-אִישׁ עִוֵּר ישֵׁב
עַל-הַדֶּרֶךְ וּמְבַקֵּשׁ נְדָבוֹת׃ <strong><span class=c>36</span></strong> וַיִּשְׁמַע קוֹל הֲמוֹן
עֹבְרִים וַיִּשְׁאַל לֵאמֹר מַה-זֹּאת׃ <strong><span class=c>37</span></strong> וַיַּגִּידוּ לוֹ
כִּי-יֵשׁוּעַ הַנָּצְרִי עֹבֵר׃ <strong><span class=c>38</span></strong> וַיִּצְעַק לֵאמֹר רַחֶם-נָא עָלַי
יֵשׁוּע בֶּן-דָּוִד׃ <strong><span class=c>39</span></strong> וַיִּגְעֲרוּ-בוֹ הַהֹלְכִים לְפָנָיו
לְהַחְשׁוֹתוֹ וְהוּא קָרָא עוֹד בְּיֶתֶר אֹמֶץ בֶּן-דָּוִד רַחֶם-נָא עָלָי׃ <strong><span class=c>40</span></strong>
וַיַּעֲמֹד יֵשׁוּעַ וַיְצַו לַהֲבִיאוֹ אֵלָיו וְכַאֲשֶׁר הִקְרִיב לָבֹא
וַיִּשְׁאָלֵהוּ׃ <strong><span class=c>41</span></strong> מַה-תְּבַקֵּשׁ מִנִּי לַעֲשׂוֹת לָּךְ וַיֹּאמֶר
אֲדֹנִי לְהָשִׁיב לִי אוֹר עֵינָי׃ <strong><span class=c>42</span></strong> וַיֹּאמֶר אֵלָיו יֵשׁוּעַ אוֹר
עֵינֶיךָ שָׁב אֵלֶיךָ אֱמוּנָתְךָ הוֹשִׁיעָה לָּךְ׃ <strong><span class=c>43</span></strong> וּפִתְאֹם
נִפְקְחוּ עֵינָיו וַיֵּלֶךְ אַחֲרָיו וְנָתוֹן כָּבוֹד לֵאלֹהִים וַיַּרְא
כָּל-הָעָם וַיְבָרְכוּ אֶת-הָאֱלֹהִים׃</p>

<p><strong><span class=g>יט</span></strong>&nbsp;&nbsp;&nbsp; <strong><span class=c>1</span></strong> וַיְהִי כַּאֲשֶׁר בָּא וְעָבַר דֶּרֶךְ יְרִיחוֹ׃ <strong><span class=c>2</span></strong> וַיָּבֹא אִישׁ
וּשְׁמוֹ זַכָּי רֹאשׁ הַמּוֹכְסִים וְהוּא אִישׁ עָשִׁיר׃ <strong><span class=c>3</span></strong> וַיְבַקֵּשׁ
לִרְאוֹת אֶת-יֵשׁוּעַ מַה-תָּאֳרוֹ וְלֹא יָכֹל מִפְּנֵי הָעָם כִּי-שְׁפַל
קוֹמָה הָיָה׃ <strong><span class=c>4</span></strong> וַיָּרָץ לְפָנָיו וַיַּעַל עַל-עֵץ שִׁקְמָה לִרְאֹתוֹ
כִּי הוּא הַדֶּרֶךְ אֲשֶׁר יַעֲבָר-שָׁמָּה׃ <strong><span class=c>5</span></strong> וַיָּבֹא יֵשׁוּעַ
אֶל-הַמָּקוֹם הַהוּא וַיִּשָּׂא אֶת-עֵינָיו וַיִּרְאֵהוּ וַיֹּאמֶר אֵלָיו
זַכָּי מַהֲרָה רְדָה כִּי הִנְנִי לִשְׁכֹּן הַיּוֹם בְּבֵיתֶךָ׃ <strong><span class=c>6</span></strong> וַיְמַהֵר
וַיֵּרַד וַיַּאַסְפֵהוּ אֶל-בֵּיתוֹ בְּשִׂמְחַת לִבּוֹ׃ <strong><span class=c>7</span></strong> וַיִּלֹּנוּ
כָל-הָרֹאִים לֵאמֹר אֶל-בֵּית אִישׁ חֹטֵא נָטָה לָלוּן׃ <strong><span class=c>8</span></strong> וַיַּעֲמֹד
זַכָּי וַיֹּאמֶר אֶל-הָאָדוֹן רְאֵה אֲדֹנִי הִנְנִי נֹתֵן מַחֲצִית כַּסְפִּי
לָעֲנִיִּים וְאִם-עָשַׁקְתִּי אִישׁ מְאוּמָה אָשִׁיב לוֹ אַרְבַּעְתָּיִם׃ <strong><span class=c>9</span></strong>
וַיֹּאמֶר לוֹ יֵשׁוּעַ הַיּוֹם הָיְתָה תְשׁוּעָה לַבַּיִת הַזֶּה בַּאֲשֶׁר
גַּם-הוּא בֶּן-אַבְרָהָם׃ <strong><span class=c>10</span></strong> כִּי בֶן-הָאָדָם בָּא לְבַקֵּשׁ
וּלְהוֹשִׁיעַ אֶת-הָאֹבֵד׃ <strong><span class=c>11</span></strong> וְכַאֲשֶׁר שָׁמְעוּ אֶת-הַדְּבָרִים
הָאֵלֶּה וַיּוֹסֶף וַיְמַשֵּׁל לָהֶם מָשָׁל כִּי קָרוֹב הָיָה לִירוּשָׁלַיִם
וְהֵם חָשְׁבוּ כִּי עַד-מְהֵרָה תִגָּלֶה מַלְכוּת הָאֱלֹהִים׃ <strong><span class=c>12</span></strong> וַיֹּאמַר
אִישׁ נָדִיב הָלַךְ אֶל-אֶרֶץ רְחוֹקָה לָקַחַת-לוֹ מַמְלָכָה וְלָשׁוּב׃ <strong><span class=c>13</span></strong>
וַיִּקְרָא אֶל-עֲשָׂרָה מֵעֲבָדָיו וַיִּתֵּן לָהֶם עֲשֶׂרֶת מָנִים וַיֹּאמֶר
אֲלֵיהֶם סַחֲרוּ בָזֶה עַד בֹּאִי׃ <strong><span class=c>14</span></strong> וְאַנְשֵׁי עִירוֹ שָׂנְאוּ
אֹתוֹ וַיִּשְׁלְחוּ אַחֲרָיו מַלְאָכִים לֵאמֹר אֵין אֶת-נַפְשֵׁנוּ כִּי זֶה
יִמְלֹךְ עָלֵינוּ׃ <strong><span class=c>15</span></strong> וַיְהִי אַחֲרֵי שׁוּבוֹ וְהַמַּמְלָכָה נָכוֹנָה
בְיָדוֹ וַיְצַו לִקְרֹא אֵלָיו אֶת-הָעֲבָדִים הָהֵם אֲשֶׁר נָתַן לָהֶם אֶת-הַכֶּסֶף
לִרְאוֹת מֶה-עָשָׂה אִישׁ אִישׁ בְּמִסְחָרוֹ׃ <strong><span class=c>16</span></strong> וַיָּבֹא הָרִאשׁוֹן
וַיֹּאמַר אֲדֹנִי הַמָּנֶה נָתַתָּ לִּי הֶעֱלָה יִתְרוֹן עֲשֶׂרֶת מָנִים׃ <strong><span class=c>17</span></strong>
וַיֹּאמֶר אֵלָיו הֵיטַבְתָּ עֶבֶד טוֹב בְּכֶסֶף מְעַט נֶאֱמָן הָיִיתָ הֱיֵה
שַׁלִּיט מֵהַיּוֹם עַל-עֶשֶׂר עָרִים׃ <strong><span class=c>18</span></strong> וַיָּבֹא הַשֵּׁנִי וַיֹּאמַר
אֲדֹנִי הַמָּנֶה נָתַתָּ לִּי הֶעֱלָה יִתְרוֹן חֲמֵשֶׁת מָנִים׃ <strong><span class=c>19</span></strong> וַיֹּאמֶר
גַּם אֶל-זֶה וְאַתָּה הֱיֵה עַל-חָמֵשׁ עָרִים׃ <strong><span class=c>20</span></strong> וְאָחָד מֵהֶם בָּא
וַיֹּאמַר הֵא-לְךָ אֲדֹנִי הַמָּנֶה נָתַתָּ לִּי אֲשֶׁר צָרוּר הָיָה
בְּמִטְפָּחַת׃ <strong><span class=c>21</span></strong> כִּי יָרֵאתִי מִפָּנֶיךָ אַחֲרֵי אֲשֶׁר אִישׁ
קָשֶׁה אַתָּה נֹשֵׂא בַּאֲשֶׁר לֹא נָתַתָּ וְקוֹצֵר בַּאֲשֶׁר לֹא זָרָעְתָּ׃ <strong><span class=c>22</span></strong>
וַיֹּאמֶר אֵלָיו עַל-פִּיךָ אִשָּׁפֵט אִתְּךָ עֶבֶד רָע הֲלֹא יָדַעְתָּ
כִּי-אִישׁ קָשֶׁה אָנֹכִי נֹשֵׂא בַּאֲשֶׁר לֹא נָתַתִּי וְקוֹצֵר בַּאֲשֶׁר לֹא
זָרָעְתִּי׃ <strong><span class=c>23</span></strong> וְלָמָּה-זֶּה לֹא נָתַתָּ אֶת-כַּסְפִּי לִמְחַלְּפֵי
כָסֶף וַאֲנִי בְּבֹאִי הִשַּׂגְתִּי אֹתוֹ בְּתַרְבִּית׃ <strong><span class=c>24</span></strong> וַיֹּאמֶר
אֶל-הָעֹמְדִים עָלָיו קְחוּ מִיָּדוֹ אֶת-הַמָּנֶה וּתְנוּ לָזֶה אֲשֶׁר-לוֹ
עֲשֶׂרֶת הַמָּנִים׃ <strong><span class=c>25</span></strong> וַיֹּאמְרוּ אֵלָיו אֲדֹנֵינוּ הֲלֹא הוּא
יֶשׁ-לוֹ עֲשֶׂרֶת מָנִים׃ <strong><span class=c>26</span></strong> אֲנִי אֹמֵר לָכֶם כָּל-אִישׁ אֲשֶׁר
יֶשׁ-לוֹ יִנָּתֶן-לוֹ עוֹד וּמִי אֲשֶׁר אֵין לוֹ יֻקַּח מִמֶּנּוּ גַּם אֶת-אֲשֶׁר-בְּיָדוֹ׃
<strong><span class=c>27</span></strong> אֲבָל אֹיְבַי אֵלֶּה אֲשֶׁר לֹא-אָבוּ כִּי אֶמְלֹךְ עֲלֵיהֶם
הָבִיאוּ אֹתָם הֵנָּה וַהֲמִיתוּם לְפָנָי׃ <strong><span class=c>28</span></strong> וְאַחֲרֵי אֲשֶׁר
דִּבֵּר אֶת-הַדְּבָרִים הָאֵלֶּה הָלַךְ לִפְנֵיהֶם וַיַּעַל יְרוּשָׁלָיְמָה׃ <strong><span class=c>29</span></strong>
וַיְהִי כַּאֲשֶׁר הִקְרִיב לָבֹא אֵצֶל בֵּית פַּגֵּי וּבֵית-עַנְיָה בָּהָר
הַנִּקְרָא הַר הַזֵּיתִים וַיִּשְׁלַח שְׁנַיִם מִתַּלְמִידָיו לֵאמֹר׃ <strong><span class=c>30</span></strong>
לְכוּ אֶל-הַכְּפָר אֲשֶׁר מִנֶּגֶד וְהָיָה כְּבֹאֲכֶם שָׁמָּה תִּמְצְאוּ עַיִר
אָסוּר אֲשֶׁר לֹא-רָכַב עָלָיו אִישׁ הַתִּירוּ אֹתוֹ וַהֲבִיאֻהוּ׃ <strong><span class=c>31</span></strong>
וְכִי-יִשְׁאַל אֶתְכֶם אִישׁ לָמָּה-זֶּה תַּתִּירוּ אֹתוֹ כֹּה תֹאמְרוּן אֹתוֹ
יִעֵד הָאָדוֹן לְחֶפְצוֹ׃ <strong><span class=c>32</span></strong> וַיֵּלְכוּ הַמַּלְאָכִים וַיִּמְצְאוּ
כַּאֲשֶׁר דִּבֶּר אֲלֵיהֶם׃ <strong><span class=c>33</span></strong> וַיַּתִּירוּ אֶת-הָעָיִר וַיֹּאמֶר
אֲלֵיהֶם בְּעָלָיו לָמָּה-זֶּה תַּתִּירוּ אֶת-הָעָיִר׃ <strong><span class=c>34</span></strong> וַיַּעֲנוּ
אֹתוֹ יִעֵד הָאָדוֹן לְחֶפְצוֹ׃ <strong><span class=c>35</span></strong> וַיָּבִיאוּ אֹתוֹ אֶל-יֵשׁוּעַ וַיָּשִׂימוּ
אֶת-בִּגְדֵהֶם עַל-הָעַיִר וַיַּרְכִּיבוּ עָלָיו אֶת-יֵשׁוּעַ׃ <strong><span class=c>36</span></strong> וַיִּרְכַּב
וַיֵּלַךְ וְהֵם פָּרְשׂוּ אֶת-בִּגְדֵיהֶם עַל-הַדָּרֶךְ׃ <strong><span class=c>37</span></strong> וַיְהִי
כַּאֲשֶׁר הִקְרִיב אֶל-מוֹרַד הַר הַזֵּיתִים וַיָּחֵלוּ כָּל-קְהַל תַּלְמִידָיו
לְבָרֵךְ אֶת-הָאֱלֹהִים בְּחֶדְוָה וּבְקוֹל רִנָּה עַל כָּל-הַנִּפְלָאוֹת
אֲשֶׁר רָאוּ לֵאמֹר׃ <strong><span class=c>38</span></strong> בָּרוּךְ הַמֶּלֶךְ הַבָּא בְּשֵׁם יְהוָֹה
שָׁלוֹם בַּשָּׁמַיִם וְכָבוֹד בִּמְרֹמֵי-עָל׃ <strong><span class=c>39</span></strong> וַאֲנָשִׁים
מִן-הַפְּרוּשִׁים אֲשֶׁר בְּקֶרֶב הָעָם אָמְרוּ אֵלָיו רַבִּי גְּעַר
בְּתַלְמִידֶיךָ׃ <strong><span class=c>40</span></strong> וַיַּעַן וַיֹּאמַר הִנְנִי אֹמֵר לָכֶם אִם-אֵלֶּה
יֶחֱשׁוּ אֲבָנִים יִזְעָקוּ׃ <strong><span class=c>41</span></strong> וַיִּקְרַב וַיַּרְא אֶת-הָעִיר
וַיֵּבְךְ עָלֶיהָ לֵאמֹר׃ <strong><span class=c>42</span></strong> לוּ יָדַעַתְּ גַּם-אַתְּ בְּיוֹמֵךְ זֶה
מֵאַיִן יָבֹא שְׁלוֹמֵךְ אַךְ נִסְתָּר הוּא מִנֶּגֶד עֵינָיִךְ׃ <strong><span class=c>43</span></strong> כִּי
הִנֵּה יָמִים בָּאִים וְשָׁפְכוּ עָלַיִךְ אֹיְבִים סֹלְלָה מִסָּבִיב וְהִקִּיפוּךְ
וְצָרוּ עָלַיִךְ מִכָּל-עֵבֶר׃ <strong><span class=c>44</span></strong> וְנִפְּצוּ אֹתָךְ וְאֶת-בָּנַיִךְ
בְּקִרְבֵּךְ עַד-עָפָר וְלֹא-יַשְׁאִירוּ בָךְ אֶבֶן עַל-אָבֶן תַּחַת אֲשֶׁר לֹא
יָדַעַתְּ עֵת פְּקֻדָּתֵךְ׃ <strong><span class=c>45</span></strong> וַיָּבֹא אֶל-הַהֵיכָל וַיָּחֶל
לְגָרֵשׁ מִקִּרְבּוֹ אֶת-הַמֹּכְרִים שָּׁם׃ <strong><span class=c>46</span></strong> וַיֹּאמֶר אֲלֵיהֶם
כָּתוּב כִּי בֵיתִי בֵּית-תְּפִילָּה הוּא וְאַתֶּם עֲשִׂיתֶם אֹתוֹ לִמְעָרַת
פָּרִיצִים׃ <strong><span class=c>47</span></strong> וַיְהִי מוֹרֶה יוֹם יוֹם בַּהֵיכָל אַךְ רָאשֵׁי
הַכֹּהֲנִים וְהַסּוֹפְרִים וְשָׂרֵי הָעָם בִּקְשׁוּ לְהַשְׁמִידוֹ׃ <strong><span class=c>48</span></strong>
וְלֹא מָצְאוּ מַה-לַּעֲשׂוֹת כִּי כָל-הָעָם דָּבְקוּ אַחֲרָיו לִשְׁמֹעַ אֹתוֹ׃</p>

<p><strong><span class=g>כ</span></strong>&nbsp;&nbsp;&nbsp; <strong><span class=c>1</span></strong> וַיְהִי הַיּוֹם בִּהְיוֹתוֹ בַהֵיכָל לְהוֹרֹת לָעָם תּוֹרָה
וּדְבַר הַבְּשׂרָה וַיִּגְשׁוּ אֵלָיו רָאשֵׁי הַכֹּהֲנִים וְהַסּוֹפְרִים
עִם-הַזְּקֵנִים׃ <strong><span class=c>2</span></strong> וַיְדַבְּרוּ אֵלָיו לֵאמֹר אֱמָר לָנוּ
בְּאֵיזֶה-זֶה רִשְׁיוֹן אַתָּה עֹשֶׂה אֵלֶּה וּמִי הוּא אֲשֶׁר נָתַן לְךָ
אֶת-הָרִשְׁיוֹן הַזֶּה׃ <strong><span class=c>3</span></strong> וַיַּעַן וַיֹּאמֶר אֲלֵיהֶם אֶשְׁאַל
מִכֶּם גַּם-אָנֹכִי דָבָר אִם תַּגִּידוּ לִי׃ <strong><span class=c>4</span></strong> טְבִילַת יוֹחָנָן
מִפִּי-מִי הָיְתָה מִצְוָתָהּ מִן-הַשָּׁמַיִם אוֹ מִבְּנֵי-אָדָם׃ <strong><span class=c>5</span></strong>
וַיְהִי הֵם שֹׁקְלִים בְּדַעְתָּם לֵאמֹר אִם-נֹאמַר מִן-הַשָּׁמַיִם יֹאמַר
לָנוּ וּמַדּוּעַ לֹא הֱאֶמַנְתֶּם לוֹ׃ <strong><span class=c>6</span></strong> וְאִם-נֹאמַר מִבְּנֵי אָדָם
יִסְקְלֻנוּ כָל-הָעָם כִּי נָכוֹן הָיָה לָהֶם הַדָּבָר אֲשֶׁר יוֹחָנָן נָבִיא
הָיָה׃ <strong><span class=c>7</span></strong> וַיַּעֲנוּ וַיֹּאמְרוּ לֹא יָדַעְנוּ מִפִּי-מִי׃ <strong><span class=c>8</span></strong>
וַיֹּאמֶר יֵשׁוּעַ גַּם-אֲנִי לֹא אַגִּיד לָכֶם בְּאֵיזֶה רִשְׁיוֹן אֲנִי
עֹשֶׂה אֵלֶּה׃ <strong><span class=c>9</span></strong> וַיָּחֶל לְדַבֵּר אֶל-הָעָם אֶת-הַמָּשָׁל הַזֶּה
אִישׁ אֶחָד נָטַע כָּרָם וַיִּתֵּן אֶת-הַכֶּרֶם לַנֹּטְרִים וַיֵּלֶךְ חוּצָה
לָאָרֶץ לְיָמִים רַבִּים׃ <strong><span class=c>10</span></strong> וּלְעֵת הַבָּצִיר שָׁלַח אֶת-עַבְדּוֹ
אֶל-הַנֹּטְרִים אֲשֶׁר יָבִיא לוֹ מִפְּרִי כַרְמוֹ וְהַנֹּטְרִים הִכֻּהוּ
וַיְשַׁלְחֻהוּ רֵיקָם׃ <strong><span class=c>11</span></strong> וַיּוֹסֶף וַיִּשְׁלַח עֶבֶד אַחֵר
וְגַם-אֹתוֹ הִכּוּ גִּדְפוּ וְשִׁלְחוּ רֵיקָם׃ <strong><span class=c>12</span></strong> וַיִּשְׁלַח
אֲלֵיהֶם עוֹד עֶבֶד שְׁלִישִׁי וַיַּכֻּהוּ הַכֵּה וּפָצֹעַ וְהָדְפוּ אֹתוֹ
לְמַדְחֵפוֹת׃ <strong><span class=c>13</span></strong> וַיֹּאמֶר אֲדוֹן הַכֶּרֶם מָה-אֶעֱשֶׂה אֶשְׁלַח
אֶת-בְּנִי אֶת-יְדִידִי אוּלַי יִירְאוּ מִפָּנָיו׃ <strong><span class=c>14</span></strong> כִּרְאוֹת
אֹתוֹ הַנֹּטְרִים נוֹסְדוּ יַחַד לֵאמֹר הִנֵּה הַיּוֹרֵשׁ בָּא לְכוּ
וְנַהַרְגֵהוּ וְלָנוּ תִסֹּב הַנַּחֲלָה׃ <strong><span class=c>15</span></strong> וַיֶּהְדְפוּ אֹתוֹ
אֶל-מִחוּץ לַכֶּרֶם וַיַּהַרְגֻהוּ וּמָה אֵפוֹא יַעֲשֶׂה לָהֶם אֲדוֹן הַכָּרֶם׃
<strong><span class=c>16</span></strong> הוּא יָבֹא וְהֶאֱבִיד אֶת-הַנֹּטְרִים הָהֵם וְאֶת-כַּרְמוֹ יִתֵּן
בִּידֵי אֲחֵרִים וַיִּשְׁמְעוּ וַיֹּאמְרוּ חָלִילָה לֹא תִהְיֶה כָּזֹאת׃ <strong><span class=c>17</span></strong>
וַיִּתֵּן עֵינָיו בָּם וַיֹּאמַר וּמַה דְּבַר הַכָּתוּב אֶבֶן מָאֲסוּ
הַבּוֹנִים הָיְתָה לְרֹאשׁ פִּנָּה׃ <strong><span class=c>18</span></strong> כָּל-הַנֹּפֵל עַל-הָאֶבֶן
הַזֹּאת יִתְפּוֹרָר וְכָל-מִי אֲשֶׁר תִּפֹּל עָלָיו תְּדַכְּאֶנּוּ לֶעָפָר׃ <strong><span class=c>19</span></strong>
וַיְבַקְשׁוּ הַסּוֹפְרִים וְרָאשֵׁי הַכֹּהֲנִים לִשְׁלֹחַ בּוֹ יַד בָּעֵת
הַהִיא כִּי רָאוּ אֲשֶׁר עֲלֵיהֶם הוּא נֹשֵׂא אֶת-הַמָּשָׁל הַזֶּה אֶפֶס כִּי
יָרְאוּ מִפְּנֵי הָעָם׃ <strong><span class=c>20</span></strong> וַיֶּאֶרְבוּ-לוֹ וַיִּשְׁלְחוּ מְרַגְלִים
מִתְחַפְּשִׂים כְּאַנְשֵׁי-צֶדֶק לְצֹדֵד אֹתוֹ בִּדְבָרָיו וּלְהַסְגִּירוֹ
לִידֵי הַמִּשְׁפָּט וִידֵי הַפֶּחָה׃ <strong><span class=c>21</span></strong> וַיִּשְׁאֲלוּ אֹתוֹ לֵאמֹר
רַבֵּנוּ יָדַעְנוּ כִּי נָכוֹן תֶּהְגֶּה וּתְלַמֵּד לֹא-תִשָׂא פְנֵי-אִישׁ
וְאֶת-דֶּרֶךְ הָאֱלֹהִים תּוֹרֶה בְּמֵישָׁרִים׃ <strong><span class=c>22</span></strong> הֲנָכוֹן לָנוּ
לָתֵת מַס לַקֵּיסָר אִם-אָיִן׃ <strong><span class=c>23</span></strong> וַיַּכֵּר אֶת-נִכְלֵיהֶם וַיֹּאמֶר
אֲלֵיהֶם מַה-תְּנַסּוּנִי׃ <strong><span class=c>24</span></strong> הַרְאוּ לִי דִּינַר אֶחָד לְמִי
הַתְּמוּנָה וְהַכְּתֹבֶת הָהֵנָּה וַיֹּאמְרוּ לַקֵּיסָר׃ <strong><span class=c>25</span></strong>
וַיֹּאמֶר אֲלֵיהֶם עַל-כֵּן הָבוּ לַקֵּיסַר אֶת אֲשֶׁר לַקֵּיסָר וְלֵאלֹהִים
אֵת אֲשֶׁר לֵאלֹהִים׃ <strong><span class=c>26</span></strong> וְלֹא יָכְלוּ לְצֹדֵד אֹתוֹ בְּדַבְּרוֹ
לִפְנֵי הָעָם וַיִּתְפַּלְּאוּ עַל-הַמַּעֲנֶה וַיַּחְרִישׁוּ׃ <strong><span class=c>27</span></strong>
וַיִּגְּשׁוּ אֲנָשִׁים מִן-הַצַּדּוּקִים הָאֹמְרִים כִּי-אֵין תְּחִיַּת
הַמֵּתִים וַיִּשְׁאָלֻהוּ לֵאמֹר׃ <strong><span class=c>28</span></strong> רַבֵּנוּ הִנֵּה מֹשֶׁה כָּתַב
לָנוּ כִּי יָמוּת אֶחָד מִשְּׁנֵי אַחִים וְהוּא בַּעַל אִשָּׁה וּבֵין אֵין-לוֹ
אֵשֶׁת הַמֵּת יְבָמָה יָבֹא עָלֶיהָ וְהֵקִים זֶרַע עַל-שֵׁם אָחִיו׃ <strong><span class=c>29</span></strong>
וְאִתָּנוּ הָיוּ שִׁבְעָה אַחִים הָרִאשׁוֹן לָקַח לוֹ אִשָּׁה וַיָּמָת וּבֵן
אֵין-לוֹ׃ <strong><span class=c>30</span></strong> וְהַשֵּׁנִי יִבֵּם אֹתָהּ׃ <strong><span class=c>31</span></strong> וְכֵן
גַּם-הַשְּׁלִישִׁי וְכֵן כָּל-הַשִּׁבְעָה וְכֻלָּם מֵתוּ לֹא-בָנִים׃ <strong><span class=c>32</span></strong>
וּבָאַחֲרוֹנָה מֵתָה גַּם-הָאִשָּׁה׃ <strong><span class=c>33</span></strong> וְעַתָּה לְמִי מֵהֶם
תִּהְיֶה לְאִשָּׁה בִּתְחִיַּת הַמֵּתִים אַחֲרֵי אֲשֶׁר הָיְתָה אֵשֶׁת
כָּל-הַשִּׁבְעָה׃ <strong><span class=c>34</span></strong> וַיֹּאמֶר יֵשׁוּעַ אֲלֵיהֶם בְּנֵי הָעוֹלָם
הַזֶּה אֲנָשִׁים יִבְעָלוּ וְנָשִׁים תִּבָּעַלְנָה׃ <strong><span class=c>35</span></strong> אַךְ
הָעֹמְדִים לָרֶשֶׁת אֶת-הָעוֹלָם הַבָּא וְלִחְיוֹת מִן-הַמֵּתִים לֹא יִבְעָלוּ
וְלֹא תִבָּעַלְנָה׃ <strong><span class=c>36</span></strong> וְלֹא יוּכְלוּ לָמוּת עוֹד כִּי דוּמִים הֵם
לְמַּלְאָכִים כִּי בִּהְיוֹתָם בְּנֵי הַתְּחִיָּה בְּנֵי אֱלֹהִים הֵמָּה׃ <strong><span class=c>37</span></strong>
וְהַמֵּתִים כִּי יָקוּמוּ גַּם-לְמֹשֶׁה הֻגַּד מִתּוֹךְ הַסְּנֶה כַּאֲשֶׁר
קָרָא יְהוָֹה אֱלֹהֵי אַבְרָהָם אֱלֹהֵי יִצְחָק וֵאלֹהֵי יַעֲקֹב׃ <strong><span class=c>38</span></strong>
וְהָאֱלֹהִים אֵינֶנּוּ אֱלֹהֵי הַמֵּתִים כִּי אִם-אֱלֹהֵי הַחַיִּים כִּי כֻלָּם
חַיִּים לְפָנָיו׃ <strong><span class=c>39</span></strong> וַיַּעֲנוּ סוֹפְרִים אֲחָדִים וַיֹּאמְרוּ
רַבִּי הֵיטֵב דִּבַּרְתָּ׃ <strong><span class=c>40</span></strong> וְלֹא-הֵעֵז עוֹד אִישׁ מֵהֶם לִשְׁאֹל
אֹתוֹ דָּבָר׃ <strong><span class=c>41</span></strong> וַיֹּאמֶר אֲלֵיהֶם אֵיךְ יֹאמְרוּ כִּי הַמָּשִׁיחַ
בֶּן-דָּוִד הוּא׃ <strong><span class=c>42</span></strong> וְדָוִד הֲלֹא הוּא אֹמֵר בְּסֵפֶר תְּהִלִּים
נְאֻם יְהוָֹה לַאדֹנִי שֵׁב לִימִינִי׃ <strong><span class=c>43</span></strong> עַד-אָשִׁית אֹיְבֶיךָ
הֲדֹם לְרַגְלֶיךָ׃ <strong><span class=c>44</span></strong> וְאִם דָּוִד קֹרֵא לוֹ אָדוֹן אֵיךְ הוּא
בְּנוֹ׃ <strong><span class=c>45</span></strong> וַיֹּאמֶר אֶל-תַּלְמִידָיו בְּאָזְנֵי כָל-הָעָם׃ <strong><span class=c>46</span></strong>
הִשָּׁמְרוּ לָכֶם מִן-הַסּוֹפְרִים הַמִּתְעַנְּגִים עַל לֶכְתָּם מְלֻבָּשִׁים
מְעִיל וְאֹהֲבִים אֶת-שְׁאֵלַת שָׁלוֹם לָהֶם בַּשְּׁוָקִים וְאֶת-הַמּוֹשָׁבוֹת
הָרִאשֹׁנִים בְּבָתֵי-הַכְּנֵסֶת וְאֶת-הַמְּקֹמוֹת הַנִּכְבָּדִים בְּבָתֵּי
הַמִּשְׁתֶּה׃ <strong><span class=c>47</span></strong> הָאֹכְלִים אֶת-בָּתֵּי אַלְמָנוֹת וּלְמַרְאֶה-עַיִן
יַרְבּוּ תְפִלָּה אֵלֶּה הֵם אֲשֶׁר יִנָּטֶה עֲלֵיהֶם קַו-הַמִּשְׁפָּט פִּי
שְׁנָיִם׃</p>

<p><strong><span class=g>כא</span></strong>&nbsp;&nbsp;&nbsp; <strong><span class=c>1</span></strong> וַיִּשָׂא אֶת-עֵינָיו וַיַּרְא עֲשִׁירֵי-עָם נֹתְנִים מַתְּנַת
יָדָם אֶל-אֲרוֹן הָאוֹצָר׃ <strong><span class=c>2</span></strong> וְאִשָּׁה אַלְמָנָה עֲנִיָּה רָאָה
נֹתֶנֶת בּוֹ שְׁתַּיִם פְּרוּטוֹת׃ <strong><span class=c>3</span></strong> וַיֹּאמַר אָמֵן אֲנִי אֹמֵר
לָכֶם הָאַלְמָנָה הָעֲנִיָּה הַזֹּאת נָתְנָה יוֹתֵר מִכֻּלָּם׃ <strong><span class=c>4</span></strong>
כִּי כָל-אֵלֶּה נָתְנוּ לֵאלֹהִים מַתְּנַת יָדָם מִמּוֹתָרָם וְהִיא
מִמַּחְסֹרָהּ נָתְנָה אֶת-כָּל-אֲשֶׁר לָהּ אֵת כָּל-מִחְיָתָהּ׃ <strong><span class=c>5</span></strong>
אָז נִדְבְּרוּ אִישׁ אֶל-רֵעֵהוּ כִּי נֶאְדָּר הַהֵיכָל בַּאֲבָנִים יָפוֹת
וּנְדָבוֹת יְקָרוֹת׃ <strong><span class=c>6</span></strong> וַיֹּאמַר הֲרֹאִים אַתֶּם אֵלֶּה הִנֵּה
יָמִים בָּאִים וְלֹא תִשָּׁאֵר פֹּה אֶבֶן עַל-אֶבֶן אֲשֶׁר לֹא תֻתָּץ׃ <strong><span class=c>7</span></strong>
וַיִּשְׁאֲלוּ אֹתוֹ לֵאמֹר רַבֵּנוּ מָתַי תִּקְרֶינָה אֵלֶּה וּמָה אוֹת לְעֵת
בֹּאָן׃ <strong><span class=c>8</span></strong> וַיֹּאמַר הִשָּׁמְרוּ לָכֶם פֶּן-יַתְעֶה אֶתְכֶם אִישׁ
כִּי רַבִּים יָבֹאוּ בִשְׁמִי לֵאמֹר אֲנִי הוּא וְקָרוֹב הַמּוֹעֵד לָבֹא
אַל-תֵּלְכוּ אַחֲרֵיהֶם׃ <strong><span class=c>9</span></strong> וְכִי-תִשְׁמְעוּ קְרָבוֹת וּפְרָצוֹת
אַל-תֵּחַתּוּ כִּי אֵלֶּה תִּהְיֶינָה רִאשׁוֹנָה וְעוֹד לֹא הַקֵּץ׃ <strong><span class=c>10</span></strong>
וַיּוֹסֶף לְדַבֵּר אֲלֵיהֶם הִנֵּה גּוֹי יָקוּם עַל-גּוֹי וּמַמְלָכָה
עַל-מַמְלָכָה׃ <strong><span class=c>11</span></strong> וְהָאָרֶץ תִּגְעַשׁ תִּרְעַשׁ מֵעֲבָרֶיהָ מִזֶּה
וּמִזֶּה וְרָעָב יָבֹא וָדָבֶר וּמֹפְתִים גְּדוֹלִים וְנוֹרָאִים
מִן-הַשָּׁמָיִם׃ <strong><span class=c>12</span></strong> וּבְטֶרֶם יָבֹאוּ כָל-אֵלֶּה יִשְׁלְחוּ בָכֶם
מְנַדֵּיכֶם יָד וְרָדְפוּ אֶתְכֶם וְהִסְגִּירוּכֶם לְבָתֵּי הַכְּנֵסֶת
וּלְבָתֵּי כְלָאִים וְהוֹבִילוּ אֶתְכֶם לִפְנֵי מְלָכִים וּמֹשְׁלִים לְמַעַן
שְׁמִי׃ <strong><span class=c>13</span></strong> וְזֹאת תִּהְיֶה לְעֵדוּת לָכֶם׃ <strong><span class=c>14</span></strong> עַל-כֵּן
שִׂימוּ עַל-לִבְּכֶם לְבִלְתִּי הָכֵן מֵרֹאשׁ מַה תָּשִׁיבוּ לְהַצְדִּיק
נַפְשְׁכֶם׃ <strong><span class=c>15</span></strong> כִּי אָנֹכִי אֶתֵּן לָכֶם פֶּה וְחָכְמָה עַד אֲשֶׁר
כָּל-מִתְקוֹמְמֵיכֶם לֹא יוּכְלוּ לַעֲמֹד לִפְנֵיכֶם וְלָשִׂים לְאַל מִלֵּיכֶם׃
<strong><span class=c>16</span></strong> וְאַף אַתֶּם תִּמָּסְרוּ עַל-יְדֵי אָבוֹת וְאַחִים וּקְרוֹבִים
וְרֵעִים וְגַם-יָמִיתוּ מִכֶּם׃ <strong><span class=c>17</span></strong> וְאַתֶּם שְׂנוּאִים תִּהְיוּ
לְכָל-אָדָם לְמַעַן שְׁמִי׃ <strong><span class=c>18</span></strong> בְּכָל-זֹאת לֹא יִפֹּל מִשַּׂעֲרַת
רֹאשְׁכֶם אָרְצָה׃ <strong><span class=c>19</span></strong> בְּהַאֲרִיךְ רוּחֲכֶם אֶת-נַפְשְׁכֶם
תִּשְׁמֹרוּ׃ <strong><span class=c>20</span></strong> וְכַאֲשֶׁר תִּרְאוּ אֶת-יְרוּשָׁלַיִם כִּי תַחֲנֶה
עָלֶיהָ מַחֲנֶה מִסָּבִיב יָדֹעַ תֵּדְעוּ כִּי שִׁמְמֻתָהּ בָּאָה׃ <strong><span class=c>21</span></strong>
אָז אֵלֶּה אֲשֶׁר בִּיהוּדָה יָנוּסוּ אֶל-הֶהָרִים וַאֲשֶׁר בְּתוֹךְ הָעִיר
יִבְרְחוּ מִמֶּנָה וְאֲשֶׁר בַּשָּׂדֶה בַּל-יָבֹאוּ בָהּ׃ <strong><span class=c>22</span></strong>
כִּי-יְמֵי נְקָמָה הֵם לְמַלְּאֹת כָּל-דְבַר הַכָּתוּב׃ <strong><span class=c>23</span></strong> אוֹי
לֶהָרוֹת וְלַמֵּינִיקוֹת בַּיָּמִים הָהֵמָּה כִּי צָרָה גְדוֹלָה תִּהְיֶה
בָאָרֶץ וְקֶצֶף עַל-הָעָם הַזֶּה׃ <strong><span class=c>24</span></strong> וְנָפְלוּ לְפִי-חֶרֶב וְהָגְלוּ
אֶל-כָּל-הָעַמִּים וִירוּשָׁלַיִם תִּהְיֶה לְמִרְמַס הַגּוֹיִם עַד
אֲשֶׁר-תִּמָלֶאנָה עִתּוֹת הַגּוֹיִם׃ <strong><span class=c>25</span></strong> וּמוֹפְתִים יִנָּתְנוּ
בַּשֶּׁמֶשׁ וְיָרֵחַ וְכוֹכָבִים וְהַגּוֹיִם יֵחַתּוּ בָאָרֶץ וּמְבוּכָה תָבֹא
עֲלֵיהֶם מִשְּׁאוֹן הַיָּם וּמִשְׁבָּרָיו׃ <strong><span class=c>26</span></strong> וּבְנֵי-אָדָם נַפְשָׁם
תִּתְעַטֵּף עֲלֵיהֶם מִפַּחַד וּמֵעֲתִידֹת לָבֹא בְּתֵבֵל אָרְצָה
כִּי-מוֹסְדוֹת הַשָּׁמַיִם יִרְגָּזוּ׃ <strong><span class=c>27</span></strong> וְאָז יִרְאוּ
אֶת-בֶּן-הָאָדָם בָּא בֶּעָנָן בְּעֹז וּבְהָדָר גָּדוֹל׃ <strong><span class=c>28</span></strong>
וּכְהָחֵל הַדְּבָרִים הָאֵלֶּה לָקוּם תִּתְעוֹדְדוּ וְתָרִימוּ רֹאשׁ כִּי
פְדוּת-נַפְשְׁכֶם קְרוֹבָה׃ <strong><span class=c>29</span></strong> וַיִּשָּׂא אֲלֵיהֶם מְשָׁלוֹ הִתְבּוֹנְנוּ
בִתְאֵנָה וּבְכָל-עֲצֵי הַשָּׂדֶה׃ <strong><span class=c>30</span></strong> כַּאֲשֶׁר יוֹצִיאוּ פֶרַח
תַּבִּיטוּ וְתָבִינוּ בְנַפְשְׁכֶם כִּי קָרוֹב הַקָּיִץ׃ <strong><span class=c>31</span></strong> וְכֵן
גַּם-אַתֶּם כַּאֲשֶׁר תִּרְאוּ כִּי קָמוּ כָּל-אֵלֶּה יָדֹעַ תֵּדְעוּ כִּי
קְרוֹבָה מַלְכוּת הָאֱלֹהִים׃ <strong><span class=c>32</span></strong> אָמֵן אֲנִי אֹמֵר לָכֶם כִּי לֹא
יַעֲבֹר הַדּוֹר הַזֶּה עַד אֲשֶׁר יָקוּמוּ כָּל-אֵלֶּה׃ <strong><span class=c>33</span></strong>
הַשָּׁמַיִם וְהָאָרֶץ יַעֲבֹרוּ וּדְבָרַי לֹא יַעֲבֹרוּן׃ <strong><span class=c>34</span></strong> אַךְ
הִשָּׁמְרוּ לָכֶם פֶּן-יִטְפַּשׁ לִבְּכֶם מֵרֹב מִשְׁתֶּה וְשִׁכָּרוֹן אוֹ
מִדַּאֲגוֹת מַחֲסֹרֵי הַחַיִּים וּלְפֶתַע פִּתְאֹם יָבֹא עֲלֵיכֶם הַיּוֹם
הַהוּא׃ <strong><span class=c>35</span></strong> כִּי כְּפַח יָקוּשׁ יִפֹּל עַל כָּל-ישְׁבֵי הָאָרֶץ׃ <strong><span class=c>36</span></strong>
עַל-כֵּן הִתְעוֹרְרוּ וְהַעְתִּירוּ תָמִיד לְהִנָּתֵן לָכֶם דֵּי-כֹחַ
לְהִמָּלֵט מִכָּל-פֶּגַע הַבָּא וְלַעֲמֹד הָכֵן לִפְנֵי בֶן-הָאָדָם׃ <strong><span class=c>37</span></strong>
וַיְהִי יוֹם יוֹם מִשְׁפָּטוֹ לְלַמֵּד בַּהֵיכָל וּבַלַּיְלָה יָצָא לָלוּן
בָּהָר הוּא הַר הַזֵּיתִים׃ <strong><span class=c>38</span></strong> וְכָל-הָעָם הִשְׁכִּימוּ בַבֹּקֶר
וַיָּבֹאוּ אֵלָיו לְבֵית-הַמִּקְדָּשׁ לִשְׁמֹעַ אֹתוֹ׃</p>

<p><strong><span class=g>כב</span></strong>&nbsp;&nbsp;&nbsp; <strong><span class=c>1</span></strong> וַיִּקְרַב חַג הַמַּצּוֹת הוּא חַג הַפָּסַח׃ <strong><span class=c>2</span></strong> וְרָאשֵׁי
הַכֹּהֲנִים וְהַסּוֹפְרִים בִּקְשׁוּ בַּמָּה אֶת-נַפְשׁוֹ לְקַחְתָּהּ כִּי
יָרְאוּ מִפְּנֵי הָעָם׃ <strong><span class=c>3</span></strong> וִיהוּדָה אֲשֶׁר כִּנּוּהוּ
אִישׁ-קְרִיּוֹת אֶחָד מִמִּסְפַּר שְׁנֵים הֶעָשָׂר בָּא בוֹ הַשָּׂטָן׃ <strong><span class=c>4</span></strong>
וַיֵּלֶךְ וַיְדַבֵּר אֶת-רָאשֵׁי הַכֹּהֲנִים וְאֶת-רָאשֵׁי הַצָּבָא אֵיכָה
יַסְגִּיר אֹתוֹ בְּיָדָם׃ <strong><span class=c>5</span></strong> וַיִּשְׂמְחוּ יַיֵּאֹתוּ לָתֶת-לוֹ
כָּסֶף׃ <strong><span class=c>6</span></strong> וְהוּא הִבְטִיחָם לְמַלֵּא דְבָרוֹ וְתֹאֲנָה בִּקֶּשׁ-לוֹ
לְהַסְגִּירוֹ בְיָדָם בְּסֵתֶר וְלֹא בֶהָמוֹן׃ <strong><span class=c>7</span></strong> וַיָּבֹא יוֹם חַג
הַמַּצּוֹת הוּא יוֹם זֶבַח הַפָּסַח׃ <strong><span class=c>8</span></strong> וַיִּשְׁלַח אֶת-פֶּטְרוֹס
וְאֶת-יוֹחָנָן לֵאמֹר לְכוּ הָכִינוּ לָנוּ לֶאֱכֹל אֶת-הַפָּסַח׃ <strong><span class=c>9</span></strong>
וַיֹּאמְרוּ אֵלָיו אֵיפוֹא תִרְצֶה כִּי-נֵלֵךְ לְהָכִין׃ <strong><span class=c>10</span></strong>
וַיֹּאמֶר אֲלֵיהֶם הִנֵּה כְּבֹאֲכֶם הָעִירָה וּפָגַע בָּכֶם אִישׁ נֹשֵׂא כַּד
מָיִם לְכוּ אַחֲרָיו אֶל-הַבַּיִת אֲשֶׁר יָבֹא שָׁמָּה׃ <strong><span class=c>11</span></strong>
וַאֲמַרְתֶּם אֶל-בַּעַל הַבָּיִת כֹּה אָמַר רַבֵּנוּ אַיֵּה חֲדַר הָאֹרְחִים
לִי וּלְתַלְמִידַי לֶאֱכֹל שָׁם אֶת-הַפָּסַח׃ <strong><span class=c>12</span></strong> וְהוּא יַרְאֶה
לָכֶם עֲלִיָּה גְדוֹלָה רְצוּפָה כְסָתוֹת וְשָׁם תָּכִינוּ לָנוּ׃ <strong><span class=c>13</span></strong>
וַיֵּלְכוּ וַיִּמְצְאוּ כַּאֲשֶׁר דִּבֶּר לָהֶם וַיָּכִינוּ אֶת-הַפָּסַח׃ <strong><span class=c>14</span></strong>
וְכַאֲשֶׁר הִגִּיעַ הַמּוֹעֵד וַיֵּשֶׁב בִּמְסִבּוֹ הוּא וּשְׁנֵים-עָשָׂר
הַשְּׁלִיחִים אִתּוֹ׃ <strong><span class=c>15</span></strong> וַיֹּאמֶר אֲלֵיהֶם נִכְסֹף נִכְסַפְתִּי
לֶאֱכֹל אֶת-הַפֶּסַח הַזֶּה עִמָּכֶם טֶרֶם תְעֻנֶּה נַפְשִׁי׃ <strong><span class=c>16</span></strong>
כִּי אֲנִי אֹמֵר לָכֶם כִּי לֹא אֹכַל מִמֶּנּוּ עַד מוֹעֵד הֵאָכְלוֹ
בְּמַלְכוּת הָאֱלֹהִים׃ <strong><span class=c>17</span></strong> וַיִּקַּח אֶת-הַכּוֹס וַיְבָרֶךְ
וַיֹּאמַר קְחוּ זֹאת וְחִלְקוּהָ בֵינֵיכֶם׃ <strong><span class=c>18</span></strong> כִּי אֲנִי אֹמֵר
לָכֶם כִּי לֹא-אֶשְׁתֶּה עוֹד מִפְּרִי הַגָּפֶן עַד כִּי-תָבוֹא מַלְכוּת
הָאֱלֹהִים׃ <strong><span class=c>19</span></strong> וַיִּקַח אֶת-הַלֶּחֶם וַיְבָרֶךְ וַיִּבְצַע וַיִּתֶּן
לָהֶם לֵאמֹר זֶה הוּא בְּשָׂרִי הַנָּתוּן בַּעַדְכֶם עֲשׂוּ כֵן לְזִכָּרוֹן
לִי׃ <strong><span class=c>20</span></strong> וְכֵן גַּם-אֶת-הַכּוֹס לָקַח אַחֲרֵי אָכְלָם וַיֹּאמַר
הַכּוֹס הַזֹּאת הִיא הַבְּרִית הַחֲדָשָׁה בְּדָמִי הַשָּׁפוּךְ בַּעַדְכֶם׃ <strong><span class=c>21</span></strong>
אַך יַד-מַסְגִּירֵנִי הִנֵּה אִתִּי עַל-הַשֻּׁלְחָן׃ <strong><span class=c>22</span></strong> הֵן
בֶּן-הָאָדָם הֹלֵךְ כַּאֲשֶׁר נִגְזַר עָלָיו אֲבָל אוֹי לָאִישׁ הַהוּא אֲשֶׁר
יַסְגִּיר אֹתוֹ בְּיַד מְבַקְשֵׁי נַפְשׁוֹ׃ <strong><span class=c>23</span></strong> וְהֵם הֵחֵלוּ לַחֲקֹר
וְלִדְרֹשׁ בֵּינֵיהֶם מִי-הוּא זֶה אֲשֶׁר יַעֲשֶׂה כָּזֹאת׃ <strong><span class=c>24</span></strong>
וְגַם-דִּבְרֵי רִיבֹת הָיוּ בֵינֵיהֶם מִי נֶחְשָׁב הַגָּדוֹל בָּהֶם׃ <strong><span class=c>25</span></strong>
וַיֹּאמֶר אֲלֵיהֶם מַלְכֵי הַגּוֹיִם שֹׁלְטִים בָּם וְהַשַּׁלִּיט נִקְרָא רַב
חָסֶד׃ <strong><span class=c>26</span></strong> וְאַתֶּם לֹא-כֵן אַךְ הַגָּדוֹל בָּכֶם יְהִי כַצָּעִיר
וְהָאָדוֹן כִּמְשָׁרֵת׃ <strong><span class=c>27</span></strong> כִּי מִי הַגָּדוֹל הַיּשֵׁב לֶאֱכֹל אוֹ
הָעֹמֵד לְשָׁרֵת הֲלֹא הַיּשֵׁב לָאֱכֹל וַאֲנִי בְתוֹכְכֶם כִּמְשָׁרֵת׃ <strong><span class=c>28</span></strong>
וְאַתֶּם הֵם אֲשֶׁר עֲמַדְתֶּם עִמָּדִי וְלֹא עֲזַבְתּוּנִי בַּמַּסּוֹת אֲשֶׁר
עָבְרוּ עָלָי׃ <strong><span class=c>29</span></strong> וְגַם-אֲנִי מַנְחִיל אֶתְכֶם
אֶת-הַמַּלְכוּת אֲשֶׁר הִנְחִילַנִי אָבִי׃ <strong><span class=c>30</span></strong> וּבְמַלְכוּתִי
תֹּאכְלוּ וְתִשְׁתּוּ עַל שֻׁלְחָנִי וְתֵשְׁבוּ עַל-כִּסְאוֹת לִשְׁפֹּט
אֶת-שְׁנֵים עָשָׂר שִׁבְטֵי יִשְׂרָאֵל׃ <strong><span class=c>31</span></strong> וַיֹּאמֶר הָאָדוֹן
שִׁמְעוֹן שִׁמְעוֹן שָׁאֹל שְׁאָלְכֶם הַשָּׂטָן לִזְרוֹתְכֶם כִּזְרוֹת
הַחִטִּים׃ <strong><span class=c>32</span></strong> וַאֲנִי הִתְחַנַּנְתִּי בַעַדְךָ לִבְלִי תֶחְדַּל
אֱמוּנָתֶךָ וְגַם-אַתָּה כַּהֲשִׁיבְךָ אֶל-לִבְּךָ רְאֵה לְחַזֵּק אֶת-אַחֶיךָ׃ <strong><span class=c>33</span></strong>
וְהוּא עָנָה וְאָמָר אֲדֹנִי נָכוֹן אָנֹכִי לָלֶכֶת עִמְּךָ גַּם-לְבֵית כֶּלֶא
וְגַם-לְשַׁעֲרֵי מָוֶת׃ <strong><span class=c>34</span></strong> וַיֹּאמַר הִנְנִי אֹמֵר לְךָ כֵּיפָא
לֹא-יִקְרָא הַתַּרְנְגֹל הַיּוֹם עַד אֲשֶׁר-תְּשַׁקֵּר שָׁלֹשׁ פְּעָמִים לֵאמֹר
כִּי לֹא-יְדַעְתָּנִי׃ <strong><span class=c>35</span></strong> וַיֹּאמֶר אֲלֵיהֶם כַּאֲשֶׁר שָׁלַחְתִּי
אֶתְכֶם בְּלִי-צְרוֹר בְּלִי-יַלְקוּט וּבְלִי-נְעָלִים הַחֲסַרְתֶּם דָּבָר
וַיֹּאמְרוּ לֹא חָסַרְנוּ דָּבָר׃ <strong><span class=c>36</span></strong> וַיֹּאמֶר אֲלֵיהֶם אֶפֶס
כַּיּוֹם מִי אֲשֶׁר-לוֹ צְרוֹר יִשָּׂאֵהוּ עִמּוֹ וְכֵן יַלְקוּט וּמִי אֲשֶׁר
לֹא-תַשִּׂיג יָדוֹ יִמְכֹּר גַּם-אֶת-בִּגְדוֹ וְיִקְנֶה לּוֹ חָרֶב׃ <strong><span class=c>37</span></strong>
כִּי אֲנִי אֹמֵר לָכֶם כִּי יָקוּם אֲשֶׁר כָּתוּב עָלָי וְאֶת-פֹּשְׁעִים
נִמְנָה כִּי כָל-הַכָּתוּב עָלַי יָקוּם עַד-תֻּמּוֹ׃ <strong><span class=c>38</span></strong> וַיֹּאמְרוּ
אֲדֹנֵינוּ הִנֵּה-פֹה אִתָּנוּ חֲרָבוֹת שְׁתָּיִם וַיֹּאמֶר אֲלֵיהֶם רַב לָנוּ׃
<strong><span class=c>39</span></strong> וַיֵּצֵא וַיֵּלֶךְ כְּדַרְכּוֹ מֵאָז אֶל-הַר הַזֵּיתִים
וְגַם-תַּלְמִידָיו הָלְכוּ אַחֲרָיו׃ <strong><span class=c>40</span></strong> וַיִּפְגַּע בַּמָּקוֹם
וַיֹּאמֶר אֲלֵיהֶם הִתְפַּלְּלוּ וְלֹא תָבֹאוּ לִידֵי נִסָּיוֹן׃ <strong><span class=c>41</span></strong>
וְהוּא נִפְרַד מֵהֶם הַרְחֵק כִּקְלֹעַ אָבֶן וַיִּכְרַע וַיִּתְפַּלֵּל לֵאמֹר׃ <strong><span class=c>42</span></strong>
אָבִי הַעֲבֵר-נָא מֵעָלַי אֶת-הַכּוֹס הַזֹּאת אִם כֵּן רָצִיתָ אָתָּה אַךְ לֹא
כִרְצוֹנִי כִּי אִם-כִּרְצוֹנְךָ יֶהִי׃ <strong><span class=c>43</span></strong> וַיֵּרָא אֵלָיו מַלְאָךְ
מִן-הַשָּׁמַיִם וַיְחַזְּקֵהוּ׃ <strong><span class=c>44</span></strong> וְכַאֲשֶׁר אָפְפוּ אֹתוֹ
חֶבְלֵי-מָוֶת הִתְפַּלֵּל בְּחָזְקָה וְנִטְפֵי זֵעָתוֹ כְּנִטְפֵי-דָם
גְּדוֹלִים יָרְדוּ אָרְצָה׃ <strong><span class=c>45</span></strong> וַיָּקָם מִתְּפִלָּתוֹ וַיָּבֹא
אֶל-תַּלְמִידָיו וַיִּמְצָאֵם יְשֵׁנִים מֵעִצָּבוֹן׃ <strong><span class=c>46</span></strong> וַיֹּאמֶר
אֲלֵיהֶם לָמָּה-זֶּה תִּישְׁנוּ קוּמוּ וְהִתְפַּלְלוּ וְלֹא-תָבֹאוּ לִידֵי
נִסָּיוֹן׃ <strong><span class=c>47</span></strong> עֹדֶנּוּ מְדַבֵּר וְהִנֵּה הֲמוֹן-עָם וְאֶחָד
מִשְּׁנֵים-הֶעָשָׂר הַנִּקְרָא יְהוּדָה הֹלֵךְ בְּרֹאשָׁם וַיִּגַּשׁ
אֶל-יֵשׁוּעַ לִנְשָׁק-לוֹ׃ <strong><span class=c>48</span></strong> וַיֹּאמֶר אֵלָיו יֵשׁוּעַ יְהוּדָה
הֲתַסְגִּיר אֶת-בֶּן-הָאָדָם בִּנְשִׁיקָה׃ <strong><span class=c>49</span></strong> וַאֲנָשָׁיו אֲשֶׁר
אִתּוֹ בִּרְאוֹתָם אֵת אֲשֶׁר תִּקְרֶינָה אָמְרוּ אֲדֹנֵינוּ הֲנַכֶּה בֶחָרֶב׃ <strong><span class=c>50</span></strong>
וְאֶחָד מֵהֶם הִכָּה אֶת-עֶבֶד הַכֹּהֵן הַגָּדוֹל וַיְקַצֶּץ-לוֹ אָזְנוֹ
הַיְמָנִית׃ <strong><span class=c>51</span></strong> וַיַּעַן יֵשׁוּעַ וַיֹּאמֶר הַרְפּוּ אַל-תּוֹסִיפוּ
וַיִּגַּע בְּאָזְנוֹ וַיִּרְפָּאֵהוּ׃ <strong><span class=c>52</span></strong> וַיֹּאמֶר יֵשׁוּעַ
אֶל-רָאשֵׁי הַכֹּהֲנִים וְשָׂרֵי הַהֵיכָל וְהַזְּקֵנִים הַבָּאִים עָלָיו הַעַל
פָּרִיץ יְצָאתֶם בַּחֲרָבוֹת וּבְמַטּוֹת׃ <strong><span class=c>53</span></strong> יוֹם יוֹם הָיִיתִי
עִמָּכֶם בַּהֵיכָל וְלֹא-שְׁלַחְתֶּם בִּי יָד אַךְ זֹאת הִיא עִתְּכֶם
וּמֶמְשֶׁלֶת הַחֹשֶׁךְ׃ <strong><span class=c>54</span></strong> וַיַּחֲזִיקוּ-בוֹ וַיּוֹלִיכֻהוּ
וַיְבִיאֻהוּ אֶל-בֵּית הַכֹּהֵן הַגָּדוֹל וּפֶטְרוּס הֹלֵךְ אַחֲרָיו מֵרָחוֹק׃ <strong><span class=c>55</span></strong>
וְכַאֲשֶׁר בִּעֲרוּ אֵשׁ בְּתוֹךְ הֶחָצֵר וּבְשִׁבְתָּם יַחְדָּו וַיֵּשֶׁב
גַּם-פֶּטְרוֹס בְּתוֹכָם׃ <strong><span class=c>56</span></strong> וַתֵּרֶא אֹתוֹ שִׁפְחָה אַחַת יֹשֵׁב
נֶגֶד הָאוֹר וַתֶּחֱזֶה-בּוֹ וַתֹּאמֶר גַּם-זֶה הָיָה עִמּוֹ׃ <strong><span class=c>57</span></strong>
וַיֵכַחֵשׁ-בּוֹ וַיֹּאמַר אִשָּׁה לֹא יָדַעְתִּי אֹתוֹ׃ <strong><span class=c>58</span></strong>
וְעוֹד-מְעַט וַיִּרְאֵהוּ אִישׁ אַחֵר וַיֹּאמַר גַּם-אַתָּה אֶחָד מֵהֶם
וַיַּעַן פֶּטְרוֹס בֶּן-אָדָם לֹא מֵהֶם אָנֹכִי׃ <strong><span class=c>59</span></strong> וּכְשָׁעָה אַחַת
אַחֲרֵי-כֵן עָנָה אִישׁ וְהוֹכִיחַ עָלָיו לֵאמֹר אָכֵן גַּם-זֶה הָיָה עִמּוֹ
כִּי הוּא גְּלִילִי׃ <strong><span class=c>60</span></strong> וַיֹּאמֶר פֶּטְרוֹס בֶּן-אָדָם אֵינֶנִּי
יֹדֵעַ מָה אַתָּה מְדַבֵּר וְעוֹד דְּבָרוֹ בְּפִיו וּפִתְאֹם קָרָא
הַתַּרְנְגֹל׃ <strong><span class=c>61</span></strong> וַיִּפֶן הָאָדוֹן וַיֶּחֱזֶה בִּפְנֵי פֶטְרוֹס
וַיִּזְכֹּר פֶּטְרוֹס אֶת-דְּבַר הָאָדוֹן אֲשֶׁר דִּבֶּר לוֹ כִּי-בְטֶרֶם
יִקְרָא הַתַּרְנְגֹל הַיּוֹם תְּכַחֵשׁ-בִּי שָׁלֹשׁ פְּעָמִים׃ <strong><span class=c>62</span></strong>
וַיֵּצֵא הַחוּצָה וַיְמָרֵר בַּבֶּכִי׃ <strong><span class=c>63</span></strong> וְהָאֲנָשִׁים הַתֹּפְשִׂים
אֶת-יֵשׁוּעַ הִכּוּ אֹתוֹ וְהִתְעַלְּלוּ-בוֹ׃ <strong><span class=c>64</span></strong> חָפוּ אֶת-פָּנָיו
וְשָׁאֹל לוֹ לֵאמֹר הִנָּבֵא לָנוּ מִי הוּא הַמַּכֶּה אֹתָךְ׃ <strong><span class=c>65</span></strong>
וְעוֹד הוֹסִיפוּ דְבָרִים כָּאֵלֶּה לְנָאֵץ אֹתוֹ׃ <strong><span class=c>66</span></strong> וּכְאוֹר
הַבֹּקֶר נִקְהֲלוּ זִקְנֵי הָעָם רָאשֵׁי הַכֹּהֲנִים וְהַסּוֹפְרִים
וַיְבִיאֻהוּ לִפְנֵי הַסַּנְהֶדְרִין לֵאמֹר׃ <strong><span class=c>67</span></strong> הַאִם אַתָּה הוּא
הַמָּשִׁיחַ הַגֶּד-לָנוּ וַיֹּאמֶר אֲלֵיהֶם אִם אַגִּיד לָכֶם לֹא תַאֲמִינוּ׃ <strong><span class=c>68</span></strong>
וְגַם אִם-אֶשְׁאַל לֹא תַעֲנוּ וְלֹא תְשַׁלְּחוּנִי׃ <strong><span class=c>69</span></strong> הִנֵּה
מֵעַתָּה עֹלֶה בֶן-הָאָדָם לָשֶׁבֶת לִימִין גְּבוּרַת הָאֱלֹהִים׃ <strong><span class=c>70</span></strong>
וַיֹּאמְרוּ כֻלָּם הֲכִי-אַתָּה הוּא בֶּן-הָאֱלֹהִים וַיֹּאמֶר אֲלֵיהֶם אַתֶּם
אֹמְרִים כִּי-אֲנִי הוּא׃ <strong><span class=c>71</span></strong> וַיֹּאמְרוּ מַה-לָּנוּ וּלְעֵדוּת עוֹד
הֲלֹא שָׁמַעְנוּ עֵדוּת פִּיהוּ׃</p>

<p><strong><span class=g>כג</span></strong>&nbsp;&nbsp;&nbsp; <strong><span class=c>1</span></strong> וַיָּקוּמוּ כָל-הַקָּהָל שָׁם וַיֹּלִיכֻהוּ אֶל-פִּילָטוֹס׃ <strong><span class=c>2</span></strong>
וַיָּחֵלּוּ לְשִׂטְנוֹ לֵאמֹר מָצָאנוּ אֶת-הָאִישׁ הַזֶה מְסַלֵּף אֶת-עַמֵּנוּ
וּמַשְׁגֶּה אֹתָם מִתֵּת מַס לַקֵּיסַר בְּאָמְרוֹ כִּי הוּא הַמֶּלֶךְ
הַמָּשִׁיחַ׃ <strong><span class=c>3</span></strong> וַיִּשְׁאַל אֹתוֹ פִילָטוֹס לֵאמֹר הַאַתָּה מֶלֶךְ
הַיְּהוּדִים וַיַּעַן אֹתוֹ וַיֹּאמֶר אַתָּה אָמָרְתָּ׃ <strong><span class=c>4</span></strong> וַיֹּאמֶר
פִּילָטוֹס אֶל-רָאשֵׁי הַכֹּהֲנִים וְאֶל-הֲמוֹן הָעָם אֲנִי לֹא מָצָאתִי עָוֹן
בָּאִישׁ הַזֶּה׃ <strong><span class=c>5</span></strong> אַךְ הֵם הוֹסִיפוּ בְּיֶתֶר עֹז לֵאמֹר כִּי
מַדִּיחַ הוּא אֶת-הָעָם בְּתוֹרָתוֹ בְּכָל-יְהוּדָה הָחֵל בַּגָּלִיל
וְעַד-הֵנָּה׃ <strong><span class=c>6</span></strong> וְכִשְׁמוֹעַ פִּילָטוֹס אֶת-שֵׁם הַגָּלִיל
וַיִּשְׁאַל אִם-הָאִישׁ הוּא גְּלִילִי׃ <strong><span class=c>7</span></strong> וְכַאֲשֶׁר יָדַע
כִּי-לְמֶמְשֶׁלֶת הוֹרודוֹס יֵחָשֵׁב וַיִּשְׁלָחֵהוּ אֶל-הוֹרְדוֹס אֲשֶׁר
גַּם-הוּא יָשַׁב בִּירוּשָׁלַיִם בַּיָּמִים הָהֵם׃ <strong><span class=c>8</span></strong> וַיְהִי
כִּרְאוֹת הוֹרְדוֹס אֶת-יֵשׁוּעַ וַיִשְׂמַח מְאֹד כִּי נִכְסַף לִרְאוֹתוֹ
מִיָּמִים רַבִּים כַּאֲשֶׁר שָׁמַע אֶת-שָׁמְעוֹ וַיְקַו כִּי יַעֲשֶׂה אוֹת
לְעֵינָיו׃ <strong><span class=c>9</span></strong> וַיִּשְׁאָלֵהוּ שְׁאֵלוֹת שֹׁנוֹת אַךְ הוּא לֹא-עָנָהוּ
דָּבָר׃ <strong><span class=c>10</span></strong> וַיָּקוּמוּ רָאשֵׁי הַכֹּהֲנִים וְהַסּוֹפְרִים וַיֹּסִיפוּ
לְשִׂטְנוֹ בְּכָל-מַאֲמַצֵּי כֹחָם׃ <strong><span class=c>11</span></strong> וַיִּבֶז אֹתוֹ הוֹרְדוֹס
וְחֵיל צְבָאוֹ וַיַּלְבֵּשׁ אֹתוֹ מְעִיל אַרְגָּמָן לְהָתֶל-בּוֹ
וַיִּשְׁלָחֵהוּ אֶל-פִּילָטוֹס׃ <strong><span class=c>12</span></strong> בַּיּוֹם הַהוּא הִתְרַצּוּ
הוֹרְדוֹס וּפִילָטוֹס אִישׁ אֶל-אָחִיו כִּי עַד-כֹּה הָיְתָה מַשְׂטֵמָה
בֵּינֵיהֶם׃ <strong><span class=c>13</span></strong> וַיִּקְרָא פִילָטוֹס אֶל-רָאשֵׁי הַכֹּהֲנִים
וְהַשָּׂרִים וְהָעָם׃ <strong><span class=c>14</span></strong> וַיֹּאמֶר אֲלֵיהֶם הֲבֵאתֶם אֵלַי
אֶת-הָאִישׁ הַזֶּה כִּמְסַלֵּף אֶת-הָעָם וְהִנֵּה חֲקַרְתִּיו לְעֵינֵיכֶם
וְלֹא-מָצָאתִי בָאִישׁ הַזֶּה שֶׁמֶץ דָּבָר מִכֹּל אֲשֶׁר תַּרְשִׁיעוּ אֹתוֹ׃ <strong><span class=c>15</span></strong>
וְאַף לֹא הוֹרְדוֹס כִּי הוּא הֱשִׁיבוֹ אֵלֵינוּ מִבְּלִי מְצֹא בוֹ חֵטְא
מִשְׁפַּט-מָוֶת׃ <strong><span class=c>16</span></strong> עַל-כֵּן יַסֹּר אֲיַסְּרֶנּוּ וְאַחֲרֵי כֵן
אֲשַׁלַּח אֹתוֹ׃ <strong><span class=c>17</span></strong> וְעָלָיו לְשַׁלַּח לָהֶם אֶחָד מֵהָאֲסִירִים
חָפְשִׁי בִּימֵי הֶחָג׃ <strong><span class=c>18</span></strong> אַךְ הֵם קָרְאוּ יַחְדָּו לֵאמֹר אֱסֹף
אֶת-הָאִישׁ הַזֶּה וְשַׁלַּח לָנוּ אֶת-בַּר-אַבָּא׃ <strong><span class=c>19</span></strong> הוּא אֲשֶׁר
עָצוּר הָיָה בַּכֶּלֶא בַּעֲבוּר מֶרֶד אֲשֶׁר-נִמְצָא בָּעִיר וָרֶצַח׃ <strong><span class=c>20</span></strong>
וַיּוֹסֶף פִּילָטוֹס וַיְדַבֵּר אֲלֵיהֶם כִּי-חָפֵץ לְשַׁלַּח אֶת-יֵשׁוּעַ׃ <strong><span class=c>21</span></strong>
וְהֵם צָעֲקוּ לֵאמֹר הַצְלֵב הַצְלֵב אֹתוֹ׃ <strong><span class=c>22</span></strong> וַיְדַבֵּר אֲלֵיהֶם
שְׁלִישִׁית וְלָמָּה מֶה רָעָה עָשָׂה זֶה לֹא-מָצָאתִי לוֹ מִשְׁפַּט-מָוֶת
עַל-כֵּן אֲיַסְּרֶנּוּ וַאֲשַׁלְּחֶנּוּ׃ <strong><span class=c>23</span></strong> אַךְ הֵם הֵרִימוּ קוֹלָם
וַיִּשְׁאָלוּ וַיִּפְצְרוּ-בוֹ כִּי יִצָּלֵב וַיַּכְרַע קוֹלָם וְקוֹל רָאשֵׁי
הַכֹּהֲנִים׃ <strong><span class=c>24</span></strong> וּפִילָטוֹס הוֹצִיא מִשְׁפָּט כִּי תֵעָשֶׂה
שֶׁאֱלָתָם׃ <strong><span class=c>25</span></strong> וַיְשַׁלַּח לָהֶם אֶת-הֶעָצוּר בַּכֶּלֶא בַּעֲבוּר
מֶרֶד וָרֶצַח אֶת-הָאִישׁ אֲשֶׁר שָׁאָלוּ וְאֶת-יֵשׁוּעַ נָתַן לִרְצוֹנָם׃ <strong><span class=c>26</span></strong>
וַיּוֹלִיכֻהוּ מִשָּׁם וַיַּחֲזִיקוּ בְאִישׁ אֶחָד אֲשֶׁר בָּא מִן-הַשָּׂדֶה
וּשְׁמוֹ שִׁמְעוֹן אִישׁ-קוּרִינִי וַיָּשִׂימוּ עָלָיו אֶת-הַצְּלָב לָשֵׂאת
אֹתוֹ אַחֲרֵי יֵשׁוּעַ׃ <strong><span class=c>27</span></strong> וַהֲמוֹן עַם-רָב הָלְכוּ אַחֲרָיו
וַהֲמוֹן נָשִׁים נֹשְׂאוֹת עָלָיו מִסְפֵּד וְקִינָה׃ <strong><span class=c>28</span></strong> וַיִּפֶן
יֵשׁוּעַ אֲלֵיהֶן וַיֹּאמַר בְּנוֹת יְרוּשָׁלַיִם אַל-תִּבְכֶּינָה לִּי כִּי
אִם-בְּכֶינָה לָכֶן וְלִבְנֵיכֶן׃ <strong><span class=c>29</span></strong> כִּי הִנֵּה יָמִים בָּאִים
וְיֹאמְרוּ אַשְׁרֵי הָעֲקָרוֹת וְהַבֶּטֶן אֲשֶׁר לֹא יָלָדָה וְהַשָּׁדַיִם
אֲשֶׁר לֹא הֵינִיקוּ׃ <strong><span class=c>30</span></strong> אָז יָחֵלּוּ לֵאמֹר לֶהָרִים נִפְלוּ
עָלֵינוּ וְלַגְּבָעוֹת כַּסּוּנוּ׃ <strong><span class=c>31</span></strong> כִּי אִם-כָּכָה יַעֲשׂוּ
בְּעֵץ לָח מַה-יֵּעָשֶׂה בְּעֵץ יָבֵשׁ׃ <strong><span class=c>32</span></strong> וְגַם-שְׁנַיִם אֲחֵרִים
פֹּעֲלֵי אָוֶן הוּבָלוּ אִתּוֹ לַמָּוֶת׃ <strong><span class=c>33</span></strong> וַיָּבֹאוּ אֶל-הַמָּקוֹם
הַנִּקְרָא גֻּלְגָּלְתָּא וַיִּצְלְבוּ אֹתוֹ שָׁם וְאֶת-פֹּעֲלֵי הָאָוֶן אֶחָד
לִימִינוֹ וְאֶחָד לִשְׂמֹאלוֹ׃ <strong><span class=c>34</span></strong> וַיֹּאמֶר יֵשׁוּעַ אָבִי סְלַח
לָהֶם כִּי אֵינָם יֹדְעִים מָה הֵמָּה עֹשִׂים וַיְחַלְּקוּ לָהֶם אֶת-בְּגָדָיו
וַיַּפִּילוּ עֲלֵיהֶם גּוֹרָל׃ <strong><span class=c>35</span></strong> וְהָעָם עָמְדוּ הִבִּיטוּ בוֹ
וְגַם-הַשָּׂרִים לָעֲגוּ-לוֹ לֵאמֹר אֶת-אֲחֵרִים הוֹשִׁיעַ יוֹשַׁע-נָא
אֶת-נַפְשׁוֹ אִם-הוּא הַמָּשִׁיחַ בְּחִיר הָאֱלֹהִים׃ <strong><span class=c>36</span></strong> וְכֵן
גַּם-אַנְשֵׁי הַצָּבָא שָׂחֲקוּ עָלָיו וַיָּבֹאוּ וַיַּגִּישׁוּ לוֹ חֹמֶץ׃ <strong><span class=c>37</span></strong>
וַיֹּאמְרוּ אִם-אַתָּה הוּא מֶלֶךְ הַיְּהוּדִים הוֹשַׁע אֶת-נַפְשֶׁךָ׃ <strong><span class=c>38</span></strong>
וַיָּשִׂימוּ כְתֹבֶת מִמַּעַל לוֹ בִּכְתָב יְוָנִי וְרוֹמִי וְעִבְרִי זֶה הוּא
מֶלֶךְ הַיְּהוּדִים׃ <strong><span class=c>39</span></strong> וְאֶחָד מִפֹּעֲלֵי הָאָוֶן הַנִּתְלִים
אֶצְלוֹ חֵרֵף אֹתוֹ לֵאמֹר הֲלֹא אַתָּה הַמָּשִׁיחַ הוֹשַׁע אֶת-נַפְשְׁךָ
וְאֶת-נַפְשֵׁנוּ׃ <strong><span class=c>40</span></strong> וַיַּעַן הָאַחֵר וַיִּגְעַר-בּוֹ לֵאמֹר הַאִם
לֹא תִירָא אֶת-הָאֱלֹהִים אַחֲרֵי אֲשֶׁר-הָעֹנֶשׁ הַזֶּה הוּשַׁת גַּם-עָלֶיךָ׃ <strong><span class=c>41</span></strong>
אָכֵן עָלֵינוּ הוּשַׁת כַּמִּשְׁפָּט כִּי כְּמַעֲשֵׂה יָדֵינוּ הוּשַׁב לָנוּ
אַךְ זֶה לֹא-עָשָׂה דָבָר רָע׃ <strong><span class=c>42</span></strong> וַיֹּאמַר אֶל-יֵשׁוּעַ
זָכְרֵנִי-נָא אֲדֹנִי כַּאֲשֶׁר תָּבֹא בְּמַלְכוּתֶךָ׃ <strong><span class=c>43</span></strong> וַיֹּאמֶר
יֵשׁוּעַ אֵלָיו אָמֵן אֲנִי אֹמֵר לְךָ הַיּוֹם תִּהְיֶה עִמִּי בְּגַן-עֵדֶן׃ <strong><span class=c>44</span></strong>
וַיְהִי כְּשָׁעָה הַשִּׁשִּׁית וְחֹשֶׁךְ כִּסָּה אֶת-פְּנֵי כָל-הָאָרֶץ עַד
הַשָּׁעָה הַתְּשִׁיעִית׃ <strong><span class=c>45</span></strong> הַשֶּׁמֶשׁ חָשָׁכָה וּפָרֹכֶת הַהֵיכַל
נִקְרְעָה לִשְׁנַיִם קְרָעִים׃ <strong><span class=c>46</span></strong> וַיִּקְרָא יֵשׁוּעַ בְּקוֹל
גָּדוֹל וַיֹּאמַר בְּיָדְךָ אָבִי אַפְקִיד רוּחִי וּכְקָרְאוֹ כָזֹאת הוֹצִיא
אֶת-נִשְׁמָתוֹ׃ <strong><span class=c>47</span></strong> וְשַׂר-הַמֵּאָה רָאָה אֵת אֲשֶׁר נַעֲשָׂה
וַיִּתֵּן כָּבוֹד לֵאלֹהִים לֵאמֹר אָכֵן צַדִּיק הָיָה הָאִישׁ הַזֶּה׃ <strong><span class=c>48</span></strong>
וְכָל-הֲמוֹן הָעָם אֲשֶׁר נִקְהֲלוּ לַמַּרְאֶה הַזֶּה אַחֲרֵי אֲשֶׁר רָאוּ אֵת
אֲשֶׁר נַעֲשָׂה סָפְקוּ עַל-לִבָּם וַיָּשׁוּבוּ׃ <strong><span class=c>49</span></strong>
וְכָל-מְיֻדָּעָיו עָמְדוּ מֵרָחוֹק וְהַנָּשִׁים אֲשֶׁר הָלְכוּ אַחֲרָיו
מִן-הַגָּלִיל רָאוּ אֶת-אֵלֶּה׃ <strong><span class=c>50</span></strong> וַיְהִי אִישׁ אֶחָד וּשְׁמוֹ
יוֹסֵף אִישׁ טוֹב וְצַדִּיק מִן-יֹעֲצֵי הַמְּדִינָה׃ <strong><span class=c>51</span></strong> אֲשֶׁר לֹא
נָטָה אַחֲרֵי עֲצָתָם וּמַעֲשֵׂיהֶם וְהוּא מִן-הָרָמָתַיִם עִיר-הַיְּהוּדִים
וּמְחַכֶּה לְמַלְכוּת הָאֱלֹהִים׃ <strong><span class=c>52</span></strong> הוּא בָא לִפְנֵי פִילָטוֹס
וַיִּשְׁאַל מִמֶּנּוּ אֶת-גּוּפַת יֵשׁוּעַ׃ <strong><span class=c>53</span></strong> וַיֹּרֶד אֹתוֹ
וַיַּעֲטֵהוּ בְּתַכְרִיךְ-בַּד וַיִשִׂימֵהוּ בְּקֶבֶר חָצוּב בְּצוּר אֲשֶׁר
עוֹד לֹא נִקְבַּר-בּוֹ אָדָם׃ <strong><span class=c>54</span></strong> וְיוֹם עֶרֶב שַׁבָּת הָיָה
וְהַשַּׁבַּת קָרַב וָבָא׃ <strong><span class=c>55</span></strong> וְהַנָּשִׁים אֲשֶׁר בָּאוּ עִמּוֹ
מִן-הַגָּלִיל הָלְכוּ אַחֲרָיו וַתִּרְאֶינָה אֶת-הַקֶּבֶר כַּאֲשֶׁר
הוּשַׂם-בּוֹ גּוּפַת יֵשׁוּעַ׃ <strong><span class=c>56</span></strong> וְאַחֲרֵי-כֵן שָׁבוּ וְהֵכִינוּ
בְּשָׂמִים וּזְנִים מְרֻקָּחִים וּבַשַׁבָּת שָׁבְתוּ כַּמִּצְוָה׃</p>

<p><strong><span class=g>כד</span></strong>&nbsp;&nbsp;&nbsp; <strong><span class=c>1</span></strong> וּבָאֶחָד בַּשַּׁבָּת טֶרֶם יִבָּקַע הַשַּׁחַר בָּאוּ אֶל-הַקָּבֶר
וְהֵבִיאוּ אֶת-הַבְּשָׂמִים אֲשֶׁר הֵכִינוּ וְעִמָּהֶן עוֹד אֲחֵרוֹת׃ <strong><span class=c>2</span></strong>
וְהִנֵּה מָצְאוּ אֶת-הָאֶבֶן גְּלוּלָה מִן-הַקָּבֶר׃ <strong><span class=c>3</span></strong> וַתָּבֹאנָה
אֶל-תּוֹכוֹ אַךְ אֶת-גּוּפַת הָאָדוֹן יֵשׁוּעַ לֹא מָצָאוּ׃ <strong><span class=c>4</span></strong>
וְכַאֲשֶׁר נָבֹכוּ עַל-הַדָּבָר הַזֶּה וְהִנֵּה שְׁנֵי אֲנָשִׁים בִּבְרַק זֹהַר
בִּגְדֵיהֶם נִצָּבִים עֲלֵיהֶן׃ <strong><span class=c>5</span></strong> וְיִרְאָה אָחֲזָה אֹתָן וּפְנֵיהֶן
שַׁחוּ אָרְצָה וְהֵם אַמְרוּ אֲלֵיהֶן לָמָּה-זֶּה תְּבַקֵּשְׁנָה אֶת-הַחַי
בֵּין הַמֵּתִים׃ <strong><span class=c>6</span></strong> הוּא אֵינֶנּוּ פֹה כִּי קָם מִן-הַמֵּתִים
זְכֹרְנָה אֵת אֲשֶׁר-דִּבֶּר אֲלֵיכֶן בְּעוֹד הֱיוֹתוֹ בַגָּלִיל לֵאמֹר׃ <strong><span class=c>7</span></strong>
כִּי נָכוֹן לְבֶן-הָאָדָם לְהִנָּתֵן בִּידֵי אֲנָשִׁים חַטָּאִים וּלְהִצָּלֵב
וּבָיּוֹם הַשְּׁלִישִׁי יָקוּם׃ <strong><span class=c>8</span></strong> אָז זָכְרוּ אֶת-דְּבָרָיו׃ <strong><span class=c>9</span></strong>
שָׁבוּ מִן-הַקֶּבֶר וַתַּגֵּדְנָה אֵת כָּל-הַדְּבָרִים הָאֵלֶּה לְאַחַד
הֶעָשָׂר וּלְכָל-זוּלָתָם׃ <strong><span class=c>10</span></strong> וְאֵלֶּה הֵן אֲשֶׁר אָמְרוּ
אֶת-הַדְּבָרִים הָאֵלֶּה אֶל-הַשְּׁלִיחִים מִרְיָם הַמַּגְדָּלִית
וְיוֹחָנָה וּמִרְיָם אֵם יַעֲקֹב וְעוֹד נָשִׁים אֲחֵרוֹת עִמָּהֶן׃ <strong><span class=c>11</span></strong>
אַךְ הַדְּבָרִים הָאֵלֶּה הָיוּ בְעֵינֵיהֶם כְּדִבְרֵי-תָפֵל וְלֹא הֶאֱמִינוּ
לָהֶן׃ <strong><span class=c>12</span></strong> וַיָּקָם פֶּטְרוֹס וַיָּרָץ אֶל-הַקֶּבֶר וַיִּשַּׁח
לִרְאוֹת אֶל-תּוֹכוֹ וְלֹא-רָאָה כִי אִם-הַתַּכְרִיכִים לְבַדָּם וַיָשָׁב
לְבֵיתוֹ מִשְׁתָּאֶה עַל-אֲשֶׁר נַעֲשָׂה׃ <strong><span class=c>13</span></strong> בַּיּוֹם הַהוּא הָלְכוּ
שְׁנַיִם מֵהֶם אֶל-הַכְּפָר הַנִּקְרָא עַמָּאוּס הַרְחֵק כְּשִׁישִּׁים מַעֲנוֹת
צֶמֶד שָׂדֶה מִן-יְרוּשָׁלָיִם׃ <strong><span class=c>14</span></strong> וְהֵמָּה נִדְבְּרוּ אִישׁ
אֶל-רֵעֵהוּ עַל כָּל-הַקֹרֹת הָאֵלֶּה׃ <strong><span class=c>15</span></strong> וַיְהִי כַּאֲשֶׁר שָׁאֲלוּ
וְחָקְרוּ בַּדָּבָר וַיִּגַּשׁ גַּם-יֵשׁוּעַ וַיֵּלֶךְ עִמָּהֶם׃ <strong><span class=c>16</span></strong>
וְהֵם לֹא הִכִּירֻהוּ כִּי טַחוּ עֵינֵיהֶם מֵרְאוֹת׃ <strong><span class=c>17</span></strong> וַיֹּאמֶר
אֲלֵיהֶם מָה הַדְּבָרִים הָאֵלֶּה אֲשֶׁר אַתֶּם מְדַבְּרִים אִישׁ אֶל-רֵעֵהוּ
פֹּה עֲלֵי-אֹרַח וַיַּעַמְדוּ וּפְנֵיהֶם זֹעֲפִים׃ <strong><span class=c>18</span></strong> וְאֶחָד מֵהֶם
וּשְׁמוֹ קְלֵיוֹפָס עָנָה וְאָמָר הַאַתָּה הוּא לְבַדְּךָ אֹרֵחַ
בִּירוּשָׁלַיִם מִבְּלִי-דַעַת אֶת-הַמַּעֲשִׂים אֲשֶׁר נַעֲשׂוּ בְתוֹכָהּ בַּיָּמִים
הָאֵלֶּה׃ <strong><span class=c>19</span></strong> וַיֹּאמֶר אֲלֵיהֶם וּמָה הֵמָּה הַמַּעֲשִׂים
וַיֹּאמְרוּ אֵלָיו עַל-אֹדוֹת יֵשׁוּעַ הַנָּצְרִי אֲשֶׁר הָיָה נָבִיא גִּבּוֹר
חַיִל לִפְנֵי הָאֱלֹהִים וְלִפְנֵי כָל-הָעָם גַּם-בְּמַעֲשָׂיו
וְגַם-בִּדְבָרָיו׃ <strong><span class=c>20</span></strong> אֲשֶׁר הִסְגִּירֻהוּ רָאשֵׁי כֹהֲנֵינוּ
וְשָׂרֵינוּ לְמִשְׁפַּט-מָוֶת וַיִּצְלְבוּ אֹתוֹ׃ <strong><span class=c>21</span></strong> וַאֲנַחְנוּ
חִכִּינוּ כִּי-זֶה הוּא אֲשֶׁר יִפְדֶּה אֶת-יִשְׂרָאֵל וְהַיּוֹם הַזֶּה יוֹם
שְׁלִישִׁי הוּא מֵעֵת נַעֲשׂוּ אֵלֶּה׃ <strong><span class=c>22</span></strong> וְגַם-נָשִׁים
מִקִּרְבֵּנוּ הִבְהִילוּ אֹתָנוּ כִּי-הִשְׁכִּימוּ לָבֹא אֶל-הַקֶּבֶר
בַּבֹּקֶר׃ <strong><span class=c>23</span></strong> וְלֹא מַצְאוּ אֶת-גְּוִיָּתוֹ וַתָּבֹאנָה
וַתֹּאמַרְנָה כִּי חָזוּ מַלְאָכִים בַּמַּחֲזֶה אֲשֶׁר אָמְרוּ כִּי-הוּא חָי׃ <strong><span class=c>24</span></strong>
וַאֲנָשִׁים מִשֶּׁלָּנוּ הָלְכוּ אֶל-הַקָּבֶר וַיִּמְצְאוּ כֵן כַּאֲשֶׁר
הִגִּידוּ הַנָּשִׁים אַךְ אֹתוֹ לֹא רָאוּ׃ <strong><span class=c>25</span></strong> וַיֹּאמֶר אֲלֵיהֶם
הוֹי חַסְרִי תְבוּנָה וּקְשֵׁי לֵב מֵהַאֲמִין בְּכָל-אֲשֶׁר-דִּבְּרוּ
הָנְּבִיאִים׃ <strong><span class=c>26</span></strong> הַאִם לֹא-נָכוֹן הָיָה לַמָּשִׁיחַ לָשֵׂאת
אֶת-עָנְיוֹ וְלָבֹא אֶל-כְּבוֹדוֹ׃ <strong><span class=c>27</span></strong> וַיּוֹאֶל לְבָאֵר לָהֶם
כָּל-הַכְּתוּבִים הָחֵל מִמּשֶׁה וְעַד כָּל-הַנְּבִיאִים אֲשֶׁר דִּבְּרוּ
עָלָיו׃ <strong><span class=c>28</span></strong> וַיִּקְרְבוּ אֶל-הַכְּפָר אֲשֶׁר פְּנֵיהֶם הָיוּ מֻעֲדוֹת
לָלֶכֶת שָׁמָּה וְהוּא נָטָה פָנָיו כְּהֹלֵךְ לוֹ מִזֶּה וָהָלְאָה׃ <strong><span class=c>29</span></strong>
וַיִּפְצְרוּ-בוֹ לֵאמֹר שֶׁב-נָא פֹּה אִתָּנוּ כִּי-הָעֶרֶב הִגִּיעַ
וְכִי-פָנָה הַיּוֹם וַיָּבֹא הַבַּיְתָה לָשֶׁבֶת אִתָּם׃ <strong><span class=c>30</span></strong> וַיְהִי
בְּשִׁיבְתּוֹ אִתָּם אֶל-הַשֻּׁלְחָן וַיִּקַּח אֶת-הַלָּחֶם וַיְבָרֶךְ
וַיִּבְצַע וַיִּתֵּן לָהֶם׃ <strong><span class=c>31</span></strong> אָז נִפְקְחוּ עֵינֵיהֶם וַיַּכִּירוּ
אֹתוֹ וְהוּא חָמַק עָבַר מִפְּנֵיהֶם׃ <strong><span class=c>32</span></strong> וַיֹּאמְרוּ אִישׁ
אֶל-אָחִיו הַאִם לִבֵּנוּ לֹא הָיָה בֹעֵר בְּקִרְבֵּנוּ כְּדַבְּרוֹ אֵלֵינוּ
בַּדָּרֶךְ וּכְבָאֲרוֹ לָנוּ אֶת-הַכְּתוּבִים׃ <strong><span class=c>33</span></strong> וַיָּקוּמוּ בָעֵת
הַהִיא וַיָּשׁוּבוּ יְרוּשָׁלָיְמָה וַיִּמְצְאוּ אֶת-אַחַד הֶעָשָׂר
וְאֶת-אֲשֶׁר אִתָּם נִקְהָלִים יַחְדָּו׃ <strong><span class=c>34</span></strong> וְאֹמְרִים כִּי קָם
הָאָדוֹן אֶל-נָכוֹן וְכִי נִרְאָה אֶל-שִׁמְעוֹן׃ <strong><span class=c>35</span></strong> וַיְסַפְּרוּ
גַּם-הֵם אֵת אֲשֶׁר קָרָה לָהֶם בַּדָּרֶךְ וְכִי הִכִּירֻהוּ כַּאֲשֶׁר בָּצַע
אֶת-הַלָּחֶם׃ <strong><span class=c>36</span></strong> עוֹד הֵם מְדַבְּרִים כָּאֵלֶּה וְהִנֵּה הוּא
יֵשׁוּעַ עֹמֵד בְּתוֹכָם וַיֹּאמֶר אֲלֵיהֶם שָׁלוֹם עֲלֵכֶם׃ <strong><span class=c>37</span></strong>
וְהֵמָּה חַתּוּ נִבְהָלוּ וַיַּחְשְׁבוּ כִי-רָאוּ רוּחַ׃ <strong><span class=c>38</span></strong>
וַיֹּאמֶר אֲלֵיהֶם לָמָּה-זֶּה מְפַחֲדִים אַתֶּם וְלָמָּה תַּעֲלֶינָה
מַחֲשָׁבוֹת בִּלְבַבְכֶם׃ <strong><span class=c>39</span></strong> רְאוּ אֶת-יָדַי וְאֶת-רַגְלַי כִּי
אֲנִי אֲנִי הוּא מִשְׁשׁוּנִי וּרְאוּ כִּי רוּחַ אֵין לוֹ בָּשָׂר וַעֲצָמוֹת
כַּאֲשֶׁר אַתֶּם רֹאִים בִּי׃ <strong><span class=c>40</span></strong> וְאַחֲרֵי אָמְרוֹ כָזֹאת הֶרְאָה
אֹתָם אֶת-יָדָיו וְאֶת-רַגְלָיו׃ <strong><span class=c>41</span></strong> וּבְעוֹד לֹא הֶאֱמִינוּ
מִשִּׂמְחָה וּמִתִּמְהוֹן לֵבָב וַיֹּאמֶר אֲלֵיהֶם הֲיֵשׁ-לָכֶם פֹּה אֹכֶל׃ <strong><span class=c>42</span></strong>
וַיִּתְּנוּ לוֹ מִקְצַת דָּג צִלִי-אֵשׁ וּמִנֹפֶת צוּפִים׃ <strong><span class=c>43</span></strong>
וַיִּקַּח וַיֹּאכַל לְעֵינֵיהֶם׃ <strong><span class=c>44</span></strong> וַיֹּאמֶר אֲלֵיהֶם אֵלֶּה
דְּבָרַי אֲשֶׁר דִּבַּרְתִּי אֲלֵיכֶם בְּעוֹד הָיִיתִי עִמָּכֶם כִּי הִמָּלֵא
יִמָּלֵא כָל-הַכָּתוּב עָלַי בְּתוֹרַת משֶׁה וּבַנְּבִיאִים וּבְמִזְמוֹרֵי
תְהִלִּים׃ <strong><span class=c>45</span></strong> אָז פָּתַח אֶת-לְבָבָם לְהַשְׂכִּיל אֶת-הַכְּתוּבִים׃ <strong><span class=c>46</span></strong>
וַיֹּאמֶר אֲלֵיהֶם כֵּן כָּתוּב עַל-עֻנּוֹת הַמָּשִׁיחַ וְעַל-תְּקוּמָתוֹ
מִן-הַמֵּתִים בַּיּוֹם הַשְּׁלִישִׁי׃ <strong><span class=c>47</span></strong> וְכִי בִשְׁמוֹ יִקְרְאוּ
הַקֹּרְאִים לִתְשׁוּבָה וְלִסְלִיחַת עָוֹן בְּכָל-הַגּוֹיִם הָחֵל
מִן-יְרוּשָׁלָיִם׃ <strong><span class=c>48</span></strong> וְאַתֶּם עֵדִים עַל-אֵלֶּה׃ <strong><span class=c>49</span></strong>
הִנֵּה אָנֹכִי שֹׁלֵחַ אֵת אֲשֶׁר הִבְטִיחַ לָכֶם אָבִי וְאַתֶּם הוֹחִילוּ
בָּעִיר יְרוּשָׁלַיִם עַד כִּי-תִלְבְּשׁוּ עֹז מִמָּרוֹם׃ <strong><span class=c>50</span></strong>
וַיּוֹצִיאֵם אֶל-מִחוּץ לָעִיר עַד-בֵּית עַנְיָה וַיִּשָּׂא אֶת-יָדָיו
וַיְבָרְכֵם׃ <strong><span class=c>51</span></strong> וַיְהִי בְּבָרְכוֹ אֹתָם וַיִּפָּרֵד מֵהֶם
וַיִּנָּשֵׂא הַשָּׁמָיְמָה׃ <strong><span class=c>52</span></strong> וְהֵם הִשְׁתַּחֲווּ-לוֹ וַיָּשׁוּבוּ
לִירוּשָׁלַיִם בְּשִׂמְחָה גְדוֹלָה׃ <strong><span class=c>53</span></strong> וַיִּהְיוּ בַהֵיכָל
מְהַלֲלִים וּמְבָרְכִים אֶת-הָאֱלֹהִים תָּמִיד אָמֵן׃</p>

</div>

<hr align=center width=300 size=1 style='color:#c0c0c0'>

<div dir=ltr>

<p class=c><a href="index.htm">Index</a>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="joh.htm">Poster</a></p>

</div>

</td></tr>
</table>

</body>
</html>
