<!-- http://khazarzar.skeptik.net/books/tertull/valentil.htm -->

<html>
<head>
<title>Tertullianus. Adversus Valentinianos</title>
<meta content="text/html; charset=windows-1251" http-equiv="Content-Type">
<meta content="Library of Ruslan Khazarzar" name="author">
<meta content="Library of Ruslan Khazarzar, Tertullianus" name="keywords">
<meta content="Tertullianus. Adversus Valentinianos" name="description">

<style type="text/css">
<!--
h1  {font-size:24pt;margin-bottom:24pt;margin-top:24pt;text-align:center}
h2  {font-size:20pt;margin-bottom:20pt;margin-top:20pt;text-align:center}
h3  {font-size:16pt;margin-bottom:16pt;margin-top:16pt;text-align:center}
h4  {font-size:15pt;margin-bottom:0pt;margin-top:0pt;text-align:center;text-indent:0pt}
p   {font-family:"Times New Roman";font-size:14pt;margin-bottom:0pt;margin-top:0pt;text-align:justify;text-indent:35pt}
p.m {font-size:13pt;margin-bottom:0pt;margin-top:0pt;text-align:justify;text-indent:35pt}
p.r {font-size:13pt;margin-bottom:0pt;margin-top:0pt;text-align:right;text-indent:0pt}
p.a {font-size:13pt;margin-bottom:0pt;margin-top:0pt;margin-right:0cm;margin-left:10.0cm;text-align:justify;text-indent:20pt}
p.s {font-size:13pt;margin-bottom:0pt;margin-top:0pt;text-align:justify;text-indent:35pt}
p.p {font-size:13pt;margin-top:0pt;margin-bottom:0pt;margin-right:0cm;margin-left:5.0cm;text-align:left;text-indent:0pt}
p.l {font-size:13pt;margin-top:0pt;margin-bottom:0pt;text-align:left;text-indent:0pt}
p.r {font-size:13pt;margin-top:0pt;margin-bottom:0pt;text-align:right;text-indent:0pt}
//-->
</style>

</head>

<body bgcolor="#ffffff" text="#000000">

<a name=top></a>
<table border="0" cellPadding="0" cellSpacing="0" width="100%">
<tr>
<td align="left" bgcolor="#0000ee" valign="top" width="10%">
<a href="../index.htm" target="_top" title="Library of Ruslan Khazarzar">
<img border="0" src="../img/strel1.gif"></a>
</td>
<td align="middle" bgcolor="#0000ee" width="80%">
<a href="../index.htm" target="_top" title="Library of Ruslan Khazarzar">
<img border="0" src="../img/t.gif"></a>
</td>
<td align="middle" bgcolor="#0000ee" width="10%">&nbsp;
</td>
</tr>
</table>

<table border="0" cellPadding="0" cellSpacing="0" width="100%">
<tr>
<td align="middle" bgcolor="#0000ee" valign="top" width="3%">
<img src="../img/lent.gif">
</td>
<td width="2%">&nbsp;
</td>
<td width="90%">

<p>&nbsp;</p>

<h2>Tertullianus</h2>

<h1>Adversus Valentinianos</h1>

<h3>I</h3>

<p>[1]&nbsp;Valentiniani, frequentissimum plane collegium inter haereticos,
quia plurimum ex apostatis veritatis et ad fabulas facile est et disciplina non
terretur, nihil magis curant quam occultare quod praedicant, si tamen
praedicant qui occultant. custodiae officium conscientiae officium est. confusio
praedicatur dum religio adserveratur. nam et illa Eleusinia, haeresis et ipsa
Atticae superstitionis, quod tacent, pudor est. [2]&nbsp;idcirco et aditum
prius cruciant diutius initiant quam consignant, cum epoptas ante quinquennium
instituunt ut opinionem suspendio cognitionis aedificent atque ita tantam
maiestatem exhibere videantur quantam praestruxerunt cupiditatem. sequitur
silentii officium; [3]&nbsp;attente custoditur quod tarde invenitur, ceterum <span
style='color:windowtext'>tota in adytis divinitas, tota suspira epoptarum,
totum signaculum linguae: simulacrum membri virilis revelatur. sed naturae
venerandum nomen allegorica dispositio praetendeus, patrocinio coactae figurae
sacrilegium obscurat et convicium falsis simulacris excusat. proinde quos nunc destinamus
haereticos sanctis nominibus et titulis et argumentis verae religionis
vanissima atque turpissima figmenta configurantes — facili caritate ex divinae
copiae occasione quia de multis multa succedere est — Eleusinia Valentiniana
fecerunt lenocinia, sancta silentio magno, sola taciturnitate caelestia. [4]&nbsp;si
bona fide quaeras, concreto vultu, suspenso supercilio “altum est” aiunt. si subtiliter
temptes, per ambiguitates bilingues communem fidem adfirmat. si scire te
subostendas, negant quicquid agnoscunt. si comminus certes astuta simplicitate
suam caedem dispergunt. ne discipulis quidem propriis ante commitunt quam suos
fecerint. habent artificium quo prius persuadeant quam edocent. veritas autem
docendo persuadet non suadendo docet.</p>
<p>&nbsp;</p>

<h3>II</h3>

<p>[1]&nbsp;Ideoque simplices notamur apud illos, ut hoc tantum non etiam
sapientes, quasi statim deficere cogatur a simplicitate sapientia, domino
utramque ingente, “estote prudentes ut serpentes et simplices ut columbae.” aut
si nos propterea insipientes quia simplices, num ergo et illi propterea non
simplices quia sapientes? nocentissimi autem qui non simplices sicut
stultissimi qui non sapientes. [2]&nbsp;et tamen malim meam partem meliori sumi
vitio, si forte. praestat minus sapere quam peius, errare quam fallere. porro
facies dei spectatur in simplicitate quaerendi ut docet
ipsa Sophia, non quidem Valentini, sed Salomonis. deinde infantes testimonium
Christi sanguine litaverunt; pueros vocem qui crucem clamant? nec pueri nec
infantes, id est simplices non erant; [3]&nbsp;repuerascere nos et apostolus iubet
secundum deum, ut malitia infantes per simplicitatem ita demum sapientes
sensibus; simul dedit sapientiae ordinem de simplicitate manandi. [4]&nbsp;in
summa: Christum columba demonstrare solita est, serpens vero temptare; illa et a
primordio divinae pacis praeco, ille a primordio divinae imaginis praedo. its
facilius simplicitas sola deum et agnoscere poterit et ostendere, prudentia
sola concutere potius et prodere.</p>
<p>&nbsp;</p>

<h3>III</h3>

<p>[1] abscondat itaque se serpens quantum potest, totamque prudentiam in
latebrarum ambagibus torqueat, alte habitet, in casca detrudat, per amfractus
seriem suam evolvat; tortuose procedat nec semel totus, lucifuga bestia;
nostrae columbae etiam domus simplex in editis semper et apertis et ad lucem.
amat figura spiritus sancti orientem Christi figuram. [2]&nbsp;Nihil veritas
erubescit nisi solummodo abscondi, quia nec pudebit ullum aures ei dedere, eum
deum recognoscere quem iam illi natura commisit, quem cotidie in operibus
omnibus sentit, hoc solum minus notum quod unicum non putavit, quod in numero
nominavit, quod in aliis adoravit. [3]&nbsp;alioquin a turba eorum et aliam
frequentiam suadere, a domestico principatu ad
incognitum transmovere, a manifesto ad occultum retorquere de limine fidem
offendere est. iam si et in totam fabulam initietur nonne tale aliquid recordabitur
se in infamia inter somni difficultates a nutricula audisse, Lamiae turres et
pectines Solis. [4]&nbsp;sed qui ex alia conscientia venerit fidei, si inveniat
tot nomina Aeonum, tot conjugia, tot genimina, tot exitus, tot eventus felicitates
infelicitates dispersae atque concisae divinitatis, dubitabitne ibidem
pronuntiare has esse fabulas et genealogias indeterminatas quas apostoli
spiritus, his iam tunc pullulantibus seminibus haereticis, damnare praevenit? [5]&nbsp;merito
itaque non simplices, merito tantummodo prudentes, qui talia neque facile
producunt neque exerte defendunt sed nec omnes quos edocent, perdocent. utique
astute, ut pudenda, ceterum inhumane, si honesta. tamen simplices nos omnia scimus.
denique hunc primum cuneum congressionis armavimus detectorem et designatorem
totius conscientiae illorum primamque hanc victoriam auspicamur quia quod tanto
impendio absconditur, etiam solummodo demonstrare destruere est.</p>
<p>&nbsp;</p>

<h3>IV</h3>

<p>[1]&nbsp;novimus inquam optime originem quoque ipsorum et scimus cur Valentinianos
appellemus, licet non esse videantur, abscesseruat enim a conditore sed minime
origo deletur et si forte mutetur: testatio est ipsa mutatio. speraverat
episcopatum Valentinus quia et ingenio poterat et eloquio, sed alium ex martyrii
praerogativa loca potitum indignatus, de ecclesia authenticae regulae abrupit.
ut solent animi pro prioratu exciti praesumptione ultionis accendi, [2]&nbsp;ad
expugnandum conversus veritatem et cuiusdam veteris opinionis semitam nactus
Colorbaso viam delineavit. eam postmodum Ptolomaeus intravit, nominibus et
numeris Aeonum distinctis in personales substantias, sed extra deum
determinatas, quas Valentinus in ipsa summa divinitatis (ut sensus et affectus,
motus) incluserat. deduxit et Heracleon inde tramites quosdam et Secundus et
magus Marcus. [3]&nbsp;multum circa imagines legis Theotimus operatus est. ita
nusquam iam Valentinus et tamen Valentiniani qui per Valentinum. soius ad hodiernum
Antiochiae Axionicus memoriam Valentini integra custodia
regularum eius consolatur. alioquin tantum se huic haeresi suadere permissum
est quantum lupae feminae formam cotidie supparare solemne est. [4]&nbsp;quidni,
cum spiritale illud semen suum sic in unoquoque recenseant? si aliquid novi
adstruxerint revelationem statim appellant praesumptionem et charisma ingenium,
nec unitatem sed diversitatem. ideoque prospicimus, seposita alla solemni dissimulatione
sua, plerosque dividi quibusdam articulis. etiam bona fide dicturos “hoc ita
non est” et “hoc aliter accipio” et “hoc non agnosco.” varietate enim innovatur
regularum facies; habet etiam colores ignorantiarum.</p>
<p>&nbsp;</p>

<h3>V</h3>

<p>[1]&nbsp;mihi autem cum archetypis erat limes principalium magistrorum, non
cum affectatis ducibus passivorum discipulorum. nec undique dicemur ipsi nobis
finxisse materias quas tot iam viri sanctitate et praestantia insignes, nec
solum nostra antecessores sed ipsorum haeresiarcharum contemporales, instructissimis
voluminibus et prodiderunt et retuderuntut Iustinus, philosophus et martyr; ut
Miltiades, ecclesiarum sophista; ut Irenaeus,
omnium doctrinarum curiosissimus explorator; ut Proculus noster, virginis
senectae et Christianae eloquentiae dignitas, quos in omasi opere fidei quemadmodum
in isto optaverim adsequi; [2]&nbsp;aut si in totum haereses non sunt, ut qui
eas pellunt finxisse credantur, mentietur apostolus praedicator illarum. porro
si sunt, non aliae erunt quam quae retractantur. nemo tam otiosus fertur, stilo
ut materias habens fingat.</p>
<p>&nbsp;</p>

<h3>VI</h3>

<p>[1]&nbsp;igitur hoc libello quo demonstrationem solum praemittentes illius
arcani, ne quem ex nominibus tam peregrinis et coactis et compactis et ambiguis
caligo suffundat, quomodo iis usuri sumus, prius demandabo: quorundam enim de
Graeco interpretatio non occurrit ad expeditam proinde nominis formae;
quorundam nec de sexu genera conveniunt; quorundam usitatior in Graeco notitia
est. [2]&nbsp;itaque plurimum Graeca ponemus; significentiae per paginarum
limites aderunt, nec Latinis quidem deerunt Graeca sed in lineis desuper nota<span
style='color:windowtext'>buntur ut signum hoc sit personalium nominum propter
ambiguitates eorum quae cum alia significatione communicant. quamquam
distulerim congestionem, solam interim professus narrationem, sicubi tamen
indignitas meruerit suggillari non erit delibatione transpunctatoria
expugnatio. congressionis lusionem deputa, lector, ante pugnam; ostendam sed
non imprimam vulnera. [3]&nbsp;si et ridebitur alicubi, materiis ipsis
satisfiet. multa sic digna sunt revinci ne gravitate adornentur. vanitati
proprie festivitas cedit. congruit et veritate ridere quia laetans, de aemulis
suis ludere quia secura est. curandum plane ne risus eius rideatur si fuerit
indignus. ceterum ubicumque dignus risus, officium est. denique hoc modo
incipiam.</p>
<p>&nbsp;</p>

<h3>VII</h3>

<p>[1]&nbsp;primus omnium Ennius poeta Romanus “caenacula maxima caeli” simpliciter
pronuntiavit elati situs nomine vel quia Iovem illic epulantem legerat apud
Homerum. sed haeretici quantas supernitates supernitatum et quantas
sublimitates sublimitatum in habitaculum dei sui
cuiusque suspenderint extulerint expanderint, mirum est. [2]&nbsp;etiam
creatori nostro Enniana caenacula in aedicularum disposita sint forma, aliis
atque aliis pergulis superstructis et unicuique deo per totidem scalas
distributis, quot haereses fuerint. meritorium factus est mundus. [3]&nbsp;Insulam
Feliculam credas tanta tabulata caelorum nescio ubi. illic etiam
Valentinianorum deus ad summas tegulas habitat. hunc substantaliter quidem &#945;&#953;&#969;&#957;&#945;
&#964;&#949;&#955;&#949;&#953;&#959;&#957; appellant; personaliter vero &#960;&#961;&#959;&#960;&#940;&#964;&#959;&#961;&#945;
et &#960;&#961;&#959;&#945;&#961;&#967;&#942;&#957; etiam Bython — quod in
sublimibus habitanti minime congruebat. innatum immensum infinitum invisibilem aeternumque
definiunt, quasi statim probent esse si talem definiant qualem scimus esse
debere. sic et ante omnia fuisse dicatur. [4]&nbsp;sed ut sit expostulo nec
aliud magis in hiuismodi denoto quam quod post omnia inveniuntur qui ante omnia
fuisse dicuntur, et quidem non sua. sit itaque Bythos iste infinitis retro
aevis in maxima et altissima quiete, in otio plurimo placidae et — ut ita dixerim
— stupentis divinitatis, qualem iussit Epicurus. [5]&nbsp;et tamen quem solum
volunt, dant ei secundam in ipso et cum ipso personam, Ennonian, quam et Charin
et Sigen insuper nominant. et forte accedunt in illa commendatissima quiete
movere eum de proferendo tandem initio rerum a semetipso. hoc vice seminis in
Sige sua velunt in genitablibus vulvae locis collocat. suscipit illa statim et
praegnans efficitur et parit (utique silentio) Sige. et quem parit? Nus est
simillimum Patri et parem per omnia. [6]&nbsp;denique solus hic capere sufficit
immensam illam et incomprehensibilem magnitudinem Patris. ita et ipse Pater dicitur
et initium omnium et proprie Monogenes; atquin non proprie siquidem non solus
agnoscitur. nam cum illo processit et femina cui Veritas nomen. Monogenes quia
prior genitus quanto congruentius Protogenes vocaretur. ergo Bythos et Sige,
Nus et Veritas prima quadriga defenditur Valentinianae factionis, matrix et
origo cunctorum. namque ibidem Nus simul accepit prolationis suae officium, emittit
et ipse ex semetipso Sermonem et Vitam — [7]&nbsp;quae si retro non erat,
utique nec in Bytho; et quale est ut in deo vita non fuerit! sed et haec
suboles, ad initium universitatis et formati Pleromatis totius emissa, facit
fructum: Hominem et Ecclesiam procreat. [8]&nbsp;habes ogdoadem, tetradem duplicem
ex coniugationibus masculorum et feminarum, cellas ut ita dixerim primordialium
Aeonum, fraterna conubia Valentinianorum, deorum, census omnis sanctitatis et
maiestatis haereticae, nescio criminum an numinum turbam, certe fontem reliquae
fecunditatis.</p>
<p>&nbsp;</p>

<h3>VIII</h3>

<p>[1]&nbsp;ecce enim secunda tetras, Sermo et Vita, Homo et Ecclesia, quod in
Patris gloria fruticasset huic numero gestientes et ipsi tale quid Patri de suo
offere, alios ebulliunt fetus — proinde
coniugales per copulam utriusque naturae: hac et Sermo et Vita decuriam Aeonum
simul fundunt; illac Homo et Ecclesia duos amplius aequiperando parentibus,
quia et ipso duo cum illis decem tot efficiunt quot ipsi procreaverunt. [2]&nbsp;reddo
nunc nomina quos decuriam dixi: Bythios et Mixis, Ageratos et Henosis,
Autophyes et Hedone, Acinetos et Syncrasis, Monogenes et Macaria. contra
duodenarius numerus hi erunt: Paracletus et Pistis, Patricos et Elpis, Metricos
et Agape, Aeinus et Synesis, Ecclesiasticus et Macariotes, Theletus et Sophia.
cogor hic, quid ista nomina desiderent, proferre de pari exemplo: [3]&nbsp;in
scholis Karthaginensibus fuit quidam frigidissimus rhetor Latinus, Phosphorus
nomine. cum virum fortem peroraret “venio (inquit) ad vos, optimi cives, de
proelio cum Victoria mea, cum Felicitate vestra, Ampliatus Gloriosus Fortunatus
Maximus Triumphalis.” et scholastici statim familiae Phosphori &#966;&#949;&#965;
acclamant. [4]&nbsp;audisti Fortunatam et Hedonen et Acinetum et Theletum;
acclama familiae Ptolomaei &#966;&#949;&#965;. hoc erit Pleroma illud arcanum,
divinitatis tricenariae plenitudo. videamus quae sint istorum privilegia
numerorum — quaternarii et octonarii et duodenarii. [5]&nbsp;interim in tricenario
fecunditas tota deficit; castrata est vis et potestas et libido genitalis
Aeonum — quasi non et numerorum tanta adhuc coagula superessent et nulla alia
de paedagogio nomina. quare enim non et quinquaginta et centum procreantur?
quare non et Sterceiae et Syntrophi nominantur?</p>
<p>&nbsp;</p>

<h3>IX</h3>

<p>[1]&nbsp;sed et hoc exceptio personarum est quod solus ille Nus ex omnibus
immensi Patris fruitur notione guadens et exultans, illis utique maerentibus.
plane Nus et quantum in ipso fuit et voluerat et temptaverat ceteris quoque
communicare quae norat, quantus et quam incomprehensibilis Pater. sed intercessit
mater Sige, illa scilicet quae et ipsis haereticis suis tacere praescribit,
etsi de Patris nutu aiunt factum volentis omnes in desiderium sui accendi. [2]&nbsp;itaque
dum macerantur intra semetipsos, dum tacita cupidine cognoscendi Patrem
uruntur, paene scelus factum est. namque ex illis duodecim Aeonibus quos Homo
et Ecclesia ediderant novissima natu Aeon — viderit
soloecismus,Sophia nomen est — incontinentia
sui sine coniugis Theleti societate prorumpit in patrem <span style='color:
windowtext'>inquirere et genus contrahit vitii quod exorsum quidem fuerat in
illis aliis, qui circa Nun, in hunc autem, id est in Sophiam, derivarat, ut
solent vitia in corpore alibi connata in aliud membrum perniciem suam efflare. [3]&nbsp;sed
enim sub praetexto dilectionis in Patrem aemulatio superabat in Nun solum de
Patre gaudentem. ut vero impossibilia contendens Sophia frustra erat et
vincitur difficultate et extenditur affectione; modico abfuit prae vi
dulcendinis et laboris devorari et in reliquam substantiam dissolvi. nec alias
quam pereundo cessasset nisi bono fato in Horon incursasset (quaedam et huic
vis est: fundamentum, universitatis illius extrinsecus custos) quem et Crucem
appellant et Lytrotem et Carpisten. [4]&nbsp;ita Sophia periculo exempta et
tarde persuasa de inclinata investigatione Patris, conquievit et totam
Enthymesin (animationem) cum passione quae insuper accederat exposuit.</p>
<p>&nbsp;</p>

<h3>X</h3>

<p>[1]&nbsp;sed quidam exitum Sophia et restitutionem aliter somniaverunt: post
inritos conatus et spei deiectionem deformatam eam; (pallore, credo, et macie
et incuria. proprie utique patrem non minus denegatum dolebat quam amissum.) dehinc
in illo maerore ex semetipsa sola nulla opera coniugii concepit et procreat
feminam. miraris hoc? et gallina sortita est de suo parere, sed et vultures
feminas tantum aiunt. [2]&nbsp;et tamen sine masculo mater et metuere postremo
ne finis quoque insisteret, haerere de ratione casus, curare de occultatione.
remedia nusquam: ubi enim iam tragoediae atque comoediae a quibus forma
mutuaretur exponendi quod citra pudorem natum? dum in malis res est, suscipit
convertit ad patrem, sed incassum enisa et vires deserebant, in preces
succedit. tota enim propinquitas pro ea supplicat, vel maxime Nus. (quid? in
causa mali tanti?) nullus tamen Sophiae exitus
vacuit: [3]&nbsp;omnes aerumnae eius operantur, siquidem et illa tunc
conflictatio in materiae originem pervenit. ignorantia, pavor, maeror
substantiae fiunt. ibi demum pater motus aliquando quem supra diximus Horon per
Monogenem Nun in haec promit in imagine sua femina-marem, quia et de patris
sexu ita variant. adiciunt autem Horon etiam Metagogea (circumductorem) vocari
et Horotheten. [4]&nbsp;huius praedicant opera et repressam ab inlicitis et
purgatam a malis et dienceps confirmatam Sophiam et coniugio restitutam, et
ipsam quidem in Pleromatis censu remansisse, Enthymesin vero eius et illam
appendicem passionem ab Horo relegatam et crucifixam et extra eum factam — [5]&nbsp;malum,
quod aiunt, foras. spiritalem tamen substantiam illam ut naturalem quendam impetum
Aeonis sed informem et inspeciatam, quatenus nihil adprehendisset, ideoque
fructum infirmum et feminam pronuntiatam.</p>
<p>&nbsp;</p>

<h3>XI</h3>

<p>[1]&nbsp;igitur post Enthymesin extorrem et matrem eius Sophiam coniugi
reducem ille iterum Monogenes ille Nus, otiosus plane de Patris cura atque
prospectu, solidandis rebus et Pleromati muniendo iamque figendo ne qua
eiusmodi rursus concussio incuteret, novam excludit copulationem, Christum et
Spiritum Sanctum, turpissimam putem duorum masculorum —
[2]&nbsp;aut femina erit Spiritus Sanctus et vulneratur a femina
masculus. munus enim his datur unum: procurare concinnationem Aeonum et ab eius
officii societate duae scholae protinus, duae cathedrae, inauguratio quaedam
dividendae doctrinae Valentini. Christi erat inducere Aeonas naturam
coniugiorum — vides quam rem plane — et Innati coniectationem et idoneos
efficere generandi in se agnitionem Patris, quod capere eum non sit neque
comprehendere non visu denique non auditu compotiri eius nisi per Monogenem.
[3]&nbsp;et tamen tolerabo quod ita discunt patrem nosse — ne nos et illud!
magis denotabo doctrinae perversitatem quod docebantur incomprehensibile quidem
Patris causam esse perpetuitatis ipsorum, comprehensibile vero eius
generationis illorum et formationis esse rationem. hac enim dispositione illud,
opinor, insinuatur expedire deum non apprebendi siquidem inapprehensibile eius
perpetuitatis est causa. (4)&nbsp;apprehensibile autem non perpetuitatis, sed
nativitatis et formationis, egentium perpetuitatis. [4]&nbsp;filium autem
constituunt apprehensibile patris; quomodo tamen apprehendatur tum prolatus
Christus edocuit. Spiritus vero Sancti propria ut de doctrinae studio omnes
peraequati gratiarum actionem prosegui nossent et veram inducerentur
quietem.</p>
<p>&nbsp;</p>

<h3>XII</h3>

<p>[1]&nbsp;itaque omnes et forma et scientia peraequantur facti omnes quod
unusquisque; nemo aliud quia alteri omnes. refunduntur in Nun omnes in Homines,
in Theletos, aeque feminae in Sigas, in Zoas, in Ecclesias, in Fortunatas, ut
Ovidius Metamorphoses suas delevisset si hodie maiorem cognovisset. [2]&nbsp;exinde
refecti sunt et constabiliti sunt et in requiem
ex veritate compositi magno cum gaudii fructu hymnis Patrem concinunt. diffundebatur
et ipse laetitia et utique bene cantantibus filiis, nepotibus. quidni
diffunderetur omni iocunditate, Pleromate liberato. quis nauclerus non etiam
cum dedecore laetatur? videmus cotidie nauticorum lascivias gaudiorum. [3]&nbsp;itaque
ut nautae ad symbolam semper exultant, tale aliquid et Aeones; unum iam omnes
etiam forma nedum sententia, convenientibus ipsis quoque novis fratribus et
magistris Christo et Spirito Sancto, quod optimum atque pulcherrimum
unusquisque florebat conferunt in medium. vane, opinor; si enim unum erant
omnes ex supra dicta peraequatione, vacabat symbolae ratio quae ferme ex
varietatis gratia constat. [4]&nbsp;unum omnes bonum conferebant quod omnes
erant; de modo forsitan fuerit ratio aut de forma ipsius iam peraequationis. igitur
ex aere collaticio, quod aiunt, in honorem et gloriam Patris pulcherrimum Pleromatis
sidus fructumque perfectum compingunt Iesum. eum cognominant Soterem et
Christum et Sermonem de patritis et Omnia iam ut ex omnium defloratione
constructum: Graculum Aesopi, Pandoram Hesiodi, Acci Patinam, Nestoris Cocetum,
Miscellaneam Ptolomaei. [5]&nbsp;quam proprius fuit de aliquibus Osciae scurris
Pancapipannirapiam vocari a tam otiosis auctoribus nominum. ut autem tantum
sigillarium extrinsecus quoque inornasset, satellites ei angelos proferunt par
genus; si inter se, potest fiere, si vero Soteri consubstantivos — ambigue enim
positura inveni — quae erit eminentia eius inter satellites coaequales?</p>
<p>&nbsp;</p>

<h3>XIII</h3>

<p>[1]&nbsp;continet hic igitur ordo primam professionem pariter et nascentium
et nubentium et generatium Aeonum, Sophiae ex desiderio Patris periculosissimum
casum. Hori oportunissimum auxilium, Enthymeseos et coniunctae Passionis
expiatum, Christi et Spiritu Sancti paedagogatum, Aeonum tutelarem reformatum,
Soteris pavoninum ornatum, Angelorum comparaticum antistatum. [2]&nbsp;quod
superest, inquis, vos valete et plaudite. immo quod superest, inquam, vos
erudite et proicite. ceterum haec intra coetum Pleromatis decucurisse dicuntur <span
style='color:windowtext'>prima tragoediae scaena, alia autem trans siparium
coturnatio est--extra Pleroma dico. et tamen hic exitus sub sinu Patris intra
ambitum Hori custodis; qualis extra iam in libero ubi deus non est?</p>
<p>&nbsp;</p>

<h3>XIV</h3>

<p>[1]&nbsp;namque Enthymesis sive iam Achamoth, quod abhinc scripta hoc solo
ininterpretabili nomine, ut cum vitio individuae passionis explosa est in loca
luminis aliena, quod Pleromatis res est, in vacuum atque inane illud Epicuri,
miserabilis etiam de loco est. certe nec forma nec facies ulla, defectiva
scilicet et abortiva genitura. dum ita rerum habet, flectitur a superioribus
Christus, deducitur per Horon aborsum ut illud informet de suis viribus solius
substantiae, non etiam scientiae, forma. [2]&nbsp;et tamen cum aliquo peculio
relinquitur, id erat odor incorruptibilitatis quo compos se casus sui potiorum
desiderio suppararetur. hac misericordia functus non sine Spiritus Sancti
societate recurrit Christus in Pleroma. usus est rerum ex liberalitatibus
quoque nomina accedere: Enthymesis de actu fuit, Achamoth unde adhuc quaeritur,
Sophia de matre manat, Spiritus Sanctus ex angelo. [3]&nbsp;accipit Christi a
quo derelictam se statim senserat desiderium. itaque prosiluit et ipsa lumen
eius inquirere. quem si omnino non noverat ut invisibiliter operatum quomodo lumen
eius ignotum cum ipso requirebat? tamen temptavit et fortasse adprehendisset si
non idem Horos qui matri eius tam prospere venerat nunc tam importune filiae
occurrisset ut etiam inclamaverit in eam “Iao” —
quasi “porro quirites” aut “fidem Caesaris.” [4]&nbsp;inde invenitur “Iao” in
scripturis. ita depulsa quominus pergeret nec habens supervolare Crucem, id est
Horon, quia nullum Catulli Laureolum fuerit exercitata, ut destituta ut
passioni illi suae intricata multiplici atque perplexae, omni genere eius
coepit adfligi: maerore quod non perpetrasset inceptum, metu ne sicut luce ita
et vita orbaretur, tum ignorantia. nec ut mater eius, illa enim Aeon, at haec
pro conditione deterius insurgente adhuc et alio fluctu, conversionis scilicet
in Christum a quo vivificata fuerat et in hanc ipsam conversionem temperata.</p>
<p>&nbsp;</p>

<h3>XV</h3>

<p>[1]&nbsp;age nunc discant Pythagorici, agnoscant Stoici, Plato ipse, unde
materiam quam innatam volunt et originem et substantiam traxerit in omnem hanc
struem mundi, quod nec Mercurius ille Trismegistus, magister omnium physicorum,
recogitavit. [2]&nbsp;audisti conversionem genus aliud passionis. ex hac omnis
anima huius mundi dicitur constitisse, etiam ipsius Demiurgi, id est dei
nostri. audisti maerorem et timorem; ex his initiata sunt cetera; nam ex
lacrimis eius universa aquarum natura manavit. [3]&nbsp;hinc aestimandum quem
exitum duxerit, quantis lacrimarum generibus inundaverit. habuit et salsas, habuit
et amaras et dulces et calidas et frigidas guttas et bituminosas et
ferruginantes et sulphurantes, utique et venenatas ut et Nonacris inde
sudaverit quae Alexandrum occidit, et Lyncestarum inde defluxerit quae ebrios
efficit, et Salmacis inde se solverit quae masculos molles. [4]&nbsp;caelestes <span
style='color:windowtext'>imbres pipiavit Achamoth et nos in cisternis etiam
alienos luctus et lacrimas servare curamus, proinde ex consternatione et pavore
corporalia elementa ducta sunt. et tamen in tanta circumstantia solitudinis, in
tanto circumspectu destitutionis ridebat interdum qua conspecti Christi recordans.
eodem gaudii risu lumen effulsit. [5]&nbsp;cuius hoc providentiae beneficium!
quae illam ridere cogebat idcirco ne semper nos in tenebris moraremur. nec
obstupescas quin laetitia eius tam splendidum elementum radiaverit mundo cum maestitia
quoque eius tam necessarium instrumentum defuerit saeculo. o risum
illuminatorem! o fletum rigatorem! et tamen poterat remedio iam agere cum
illius loci horrore — omnem enim obscuritatem eius discussisset quotiens ridere
voluisset — vel ne cogeretur desertores suos supplicare.</p>
<p>&nbsp;</p>

<h3>XVI</h3>

<p>[1]&nbsp;convertitur enim ad preces et ipsa more materno, sed Christus quem
iam pigebat extra Pleroma proficisci vicarium praeficit. Paracletum Soterem
(hic erit Iesus largito et Patre universorum Aeonum summam potestatem
subiciendis eis omnibus uti in ipso secundum Apostolum omnia conderentur) ad
eam emittit cum officio atque comitatu coaetaneorum angelorum; credas et cum duodecim
fascibus. [2]&nbsp;ibidem adventu pompatico eius concussa Achamoth protinus
velamentum sibi obduxit ex officio primo venerationis et verecundiae. dehinc
contemplatur eum fructiferumque suggestum; quibus inde conceperat viribus
occurit illi &#954;&#965;&#961;&#953;&#949; &#967;&#945;&#953;&#961;&#949;. hic
opinor susceptam ille confirmat atque conformat agnitione iam et ab omnibus
iniuriis passionis expumicat non eadem neglegentia in exterminium discretis
quae acciderat in casibus matris. [3]&nbsp;sed enim exercitata vitia et usu
viriosa confudit atque ita massaliter solidata defixit seorsum in materiae
incorporalem paraturam commutans ex incorporali passione, indita habilitate
atque natura qua pervenire mox posset in aemulas aequiperantias corpulentiarum ut
duplex substantiarum conditio ordinaretur: de vitiis pessima,
de conversione passionalis. haec erat materia quae nos commisit cum Hermogene
ceterisque qui deum ex materia, non ex nihilo, operatum cuncta praesumunt.</p>
<p>&nbsp;</p>

<h3>XVII</h3>

<p>[1]&nbsp;abhinc Achamoth expedita tandem de malis omnibus ecce iam proficit
et in opera maiora frugescit. prae gaudio enim tanti ex infelicitate successus
concalefacta simulque contemplatione ipsa angelicorum luminum, ut ita dixerim,
subfermentata — pudet sed aliter
exprimere non est — quodammodo subsuriit
intra et ipsa in illos et conceptu statim intumuit spiritali ad imaginem ipsam
quam vi laetantis ex laetitia prurientis intentionis imbiberat et sibi
intimarat. [2]&nbsp;peperit denique et facta est exinde trinitas generum ex
trinitate causarum: unum materiale quod ex passione, aliud animale quod ex
conversione, tertium spiritale quod ex imaginatione.</p>
<p>&nbsp;</p>

<h3>XVIII</h3>

<p>[1]&nbsp;hac auctoritate — trium scilicet liberorum — agendis rebus exercitior
facta, formare singula genera constituit. sed spiritale quidem non ita potuit
attingere ut et ipsa spiritalis; fere enim paria et consubstantiva in
alterutrum valere societas naturae negavit. [2]&nbsp;eo
animo se unum ad animale convertit prolatis Soteris disciplinis. et primum — quod
cum magno horrore blasphemiae et pronuntiandum et legendum est et audiendum — deum
fingit hunc nostrum et omnium praeter haereticorum, Patrem et Demiurgem et
Regem universorum quae post illum, ab illo enim — si tamen ab illo, et non ab
ipsa potius Achamoth a qua occulto, nihil sentiens eius et velut sigillario
extrinsecus ductu, in omnem operationem movebatur. [3]&nbsp;denique ex hac
personarum in operibus ambiguitate nomen illi Metropatoris miscuerunt
distinctis appellationibus ceteris secundum status et situs operum: ut
animalium quidem substantiarum quas ad dextram commendant Patrem nuncupant, materialium
vero quas ad laevam delegant Demiurgem nominent, Regem autem communiter in
universitatem.</p>
<p>&nbsp;</p>

<h3>XIX</h3>

<p>[1]&nbsp;sed nec nominum proprietas competit proprietati operum de quibus
nomina cum deberet illa haec omnia vocitari a qua res agebantur <span
style='color:windowtext'>— nisi quod iam nec ab illa! cum enim dicant
Achamoth in honorem Aeonum imagines commentatam, rursus hoc in Soterem auctorem
detorquent qui per illam sit operatus, ut ipsam quidem imaginem Patris
invisibilis et incogniti daret, incognitam licet et invisibilem Demiurgo.
eundem autem Demiurgum Nun filium effingeret. Archangeli vero, Demiurgi opus, reliquos
Aeonas experimerent. [2]&nbsp;cum imagines audio tantas trium, quaero, non vis
nunc ut imagines rideam perversissimi pictoris illorum: feminam Achamoth
imaginem Patris, et ignarum matris Demiurgum — multo
magis Patris — imaginem Nu non ignorantis
Patrem, et angelos famulos simulacra dominorum? hoc est mulum de asino pingere
et Ptolomaeum describere de Valentino.</p>
<p>&nbsp;</p>

<h3>XX</h3>

<p>[1]&nbsp;igitur Demiurgus extra Pleromatis limites constitutus in ignominiosa
aeterni exilii vastitate novam provinciam condit, hunc mundum, repurgata
confusione et distincta diversitate duplici substantiae illius detrusae,
animalium et materialium. ex incorporalibus corpora aedificat gravia levia
sublimantia et vergentia caelestia atque terrena. tum ipsam caelorum septemplicem
scaenam solio desuper suo finit; [2]&nbsp;unde et Sabbatum dictum est ab
hebdomade sedis suae et Ogdoada mater Achamoth ab argumento ogdoadis
primigenitalis. caelos autem &#957;&#959;&#949;&#961;&#959;&#965;&#962; deputant
et interdum angelos eos faciunt sicut et ipsum Demiurgum, sicut et Paradisum
Archangelum quartum quoniam et hunc supra caelum tertium pangunt, ex cuius
virtute sumpserit Adam deversatus illic inter nubeculas et arbusculas. [3]&nbsp;satis
meminerat Ptolomaeus puerilium dicibulorum, in mari poma nasci et in arbore
pisces; sic et in caelestibus nuceta praesumpsit. operatur Demiurgus ignorans
et ideo fortasse non scit arbores in sola terra institui oportere. <span
style='color:windowtext'>plane mater sciebat; quidni suggerebat quae et
effectum suum ministrabat? sed tantum fastigium filio extruens per ea opera
quae illum et patrem et deum et regem ante Valentinianorum ingenia testantur,
cur sibi quoque ipsa noluit esse nota, postea quaeram.</p>
<p>&nbsp;</p>

<h3>XXI</h3>

<p>[1]&nbsp;interim tenendum Sophiam cognominari et Terram et Matrem et (quod
magis rideas) etiam Spiritum Sanctum quasi marem Terram. ita omnem illi honorem
contulerunt feminae, puto et barbam-ne dixerim cetera. alioquin Demiurgus adeo
rerum non erat com pos — de animalis
scilicet census invalitudine spiritalia accedere —
ut se solum ratus contionaretur “ego deus et absque me non est.” [2]&nbsp;certe
tamen non fuisse se retro sciebat. ergo et factum intellegebat et factitatorem
facti esse quemcumque. quomodo ergo solus sibi videbatur etsi non certus,
saltim suspectus de aliquo factitore?</p>
<p>&nbsp;</p>

<h3>XXII</h3>

<p>[1]&nbsp;tolerabilior infamia est apud illos in diabolum vel quia origo
sordidior capit. ex nequitia enim maeroris illius deputatur ex qua angelorum et
daemonum et omnium spiritalium malitiarum genituras notant. [2]&nbsp;et tamen
diabolum quoque opus Demiurgi adfirmant et Munditenentem appellant et
superiorum magis gnarum defendunt ut spiritalem natura quam Demiurgum et
animalem. meretur ab illis praelationem cui omnes haereses procurantur.</p>
<p>&nbsp;</p>

<h3>XXIII</h3>

<p>[1]&nbsp;singularium autem potestatum arces his finibus collocant: in summis
summitatibus praesidet tricenarius Pleroma Horo signante lineam extremam;
inferius illum metatur medietatem Achamoth filium calcans; subest enim
Demiurgus in hebdomade sua; [2]&nbsp;magis diabolus in isto nobiscum convenit
mundo coelementato et concorporificato, ut supra editum est, ex Sophiae utilissimis
casibus, qua nec aerem haberet, reciprocandi spiritus spatium, teneram omnium
corporum vestem, colorum omnium iudicem, organum temporum, si non et istum
Sophiae maestitia colasset — sicut animalia metus, sicut conversio eius ipsum
Demiurgum. [3]&nbsp;his omnibus elementis atque corporibus ignis inflabellatus
est. cuius originaiem Sophiae passionem quia nondum ediderunt ego argumentabor
motiunculis eius excussam; credas enim illam in tantis vexationibus etiam
febricitasse.</p>
<p>&nbsp;</p>

<h3>XXIV</h3>

<p>[1]&nbsp;cum talia de deo vel de diis, qualia de homine figmenta? molitus
enim mundum Demiurgus ad hominem manus confert et substantiam ei capit non ex
ista, inquiunt, arida quam nos unicam novimus terram &#151; quasi non, etsi arida
postmodum, adhuc tamen tunc aquis ante segregatis superstite limo, siccaverit —
sed ex invisibili corpore materiae illius scilicet philosophicae de fluxili et fusili eius, quod unde fuerit audeo aestimare
quia nusquam est: [2]&nbsp;si enim fusili et fluxile liquoris est qualitas,
liquor autem omnis de Sophiae fletibus fluxit, sequitur ut limum ex pituitis et
gramis Sophiae constitisse credamus quae lacrimarum proinde sunt faeces, sicut
aquarum quod desidet limus est. figulat ita hominem Demiurgas et de afflatu suo
animat. sic erit et choicus et animalis ad imaginem et similitudinem factus
quadruplex res: ut imago quidem choicus deputetur &#151; materialis scilicet etsi
non ex materia Demiurgus; similitudo autem animalis — hoc enim et Demiurgus.
[3]&nbsp;habes duos. interim carnalem superficiem postea aiunt choico
supertextam et hanc esse pelliceam tunicam obnoxiam sensui.</p>
<p>&nbsp;</p>

<h3>XXV</h3>

<p>[1]&nbsp;inerat autem in Achamoth ex substantia Sophiae matris peculium quoddam
seminis spiritalis sicut et ipsa; Achamoth in filio Demiurgo sequestraverat ne
hoc quidem gnaro. (accipe industriam clandestinae providentiae huius.) [2]&nbsp;ad
hoc enim et deposuerat et occultaverat ut, cum Demiurgus animam mox de suo
afflatu in Adam communicaret, pariter et semen illud spiritale quasi per
canalem animae derivaretur in choicum atque ita feturatum in corpore materiali
velut in utero et adultum illic idoneum inveniretur suscipiendo quandoque sermoni
perfecto. [3]&nbsp;itaque cum Demiurgus traducem animae suae <span
style='color:windowtext'>committit in Adam, latuit homo spiritalis flatui eius
insertus et pariter corpori inductus quia non magis semen noverat matris
Demiurgus quam ipsam. hoc semen Ecclesiam dicunt, Ecclesiae supernae speculum
et Hominis, censum proinde eum ab Achamoth deputantes quemadmodum animalem a
Demiurgo, choicum substantis &#945;&#961;&#967;&#951;&#962;, carnem materia.
habes novum id est quadruplum Geryontem.</p>
<p>&nbsp;</p>

<h3>XXVI</h3>

<p>[1]&nbsp;sic et exitum singulis dividunt: materiali quidem, id est carnali,
quem et sinistrum vocant, indubitatum interitum; animali vero quem et dextrum
appellant dubitatum eventum utpote inter materialem spiritalemque nutanti et
illac debito qua plurimum adnuerit. ceterum spiritalem emitti in animalis comparationem
ut erudiri cum eo et exerceri in conversationibus possit. [2]&nbsp;indiguisse
enim animalem etiam sensibilium disciplinarum. in hoc et paraturam mundi
prospectam, in hoc et Soterem in mundo
repraesentatum, in salutem scilicet animalis. alia adhuc compositione
monstruosum volunt illum prosicias earum substantiarum induisse quarum summam
saluti esset redacturus: ut spiritalem quidem susceperit ab Achamoth, animalem
vero quem mox a Demiurgo induit Christum, ceterum corporalem ex animali
substantia sed miro et inenarrabili rationis ingenio constructam
administrationis causa interim tulisse quo congressui et conspectui et
contactui et defunctui ingratis subiaceret. materiale autem nihil in illo
fuisse utpote salutis alienum — quasi aliis fuerit necessarius quam egentibus
salutem. et totum hoc ut carnis nostrae habitum alienando a Christo a spe etiam
salutis excipiant.</p>
<p>&nbsp;</p>

<h3>XXVI</h3>

<p>[1]&nbsp;nunc reddo de Christo in quem tanta licentia Iesum inserunt quidem
quanta spiritale semen animali cum inflatu infulciunt, fartilia nescio quae
commenti et Hominum et deorum suorum: esse etiam
Demiurgo suum Christum filium naturalem denique animalem, prolatum ab ipso,
promulgatum prophetis, in praepositionum quaestionibus positum, id est per
virginem non ex virgine editum quia delatus in virginem transmeatoria potius
quam generatorio more processerit per ipsam non ex ipsa, non matrem eam sed
viam passus. [2]&nbsp;super hunc itaque Christum devolasse tunc in baptismatis
sacramento Iesum per effigiem columbae. fuisse autem et in Christo etiam ex Achamoth
spiritalis seminis condimentum ne marceresceret scilicet reliqua farsura. nam
in figuram principalis tetradis quattuor eum substantiis stipant: spiritali
Achamothiana, animali Demiurgina, corporali inenarrativa, et illa Sotericiana,
id est columbina. et Soter quidem permansit in Christo impassibilis
inlaesibilis inapprehensibilis. denique cum ad prehensiones venitur, discessit
ab illo in cognitione Pilati; [3]&nbsp;proinde nec matris semen admisit
iniurias aeque insubditivum et ne ipsi quidem Demiurgo compertum. patitur vero
animalis et carneus Christus in delineationem superioris Christi qui Achamoth
formando substantivali non agnitionali forma Cruci, ed est Horo, fuerat
innixus. ita omnia in imagines surgent, plane et ipsi imaginarii Christiani.</p>
<p>&nbsp;</p>

<h3>XXVIII</h3>

<p>[1]&nbsp;interea Demiurgus omnium adhuc nescius etsi aliquid et ipse per
prophetas contionabitur ne huius quidem operis sui intellegens--dividunt enim
et prophetiale patrocinium in Achamoth, semen, in Demiurgum--ubi adventum
Soteris accepit propere et ovanter accurrit cum omnibus suis viribus <span
style='color:windowtext'>— centurio de evangelio <span style='color:
windowtext'>— et de omnibus inluminatus ab illo etiam suam discit quod
successurus sit in locum matris. [2]&nbsp;ita exinde securus dispensationem
mundi huius vel maxime ecclesiae protegendae nomine quanto tempore oportuit
insequitur.</p>
<p>&nbsp;</p>

<h3>XXIX</h3>

<p>[1]&nbsp;colligam nunc ex disperso ad concludendum quae de totius generis
humani dispositione iusserunt. triformem naturam primordio professi et tamen
inunitam in Adam, inde iam dividunt per
singulares generum proprietates nacti occasionem distinctionis huiusmodi ex
posteritate ipsius Adae moralibus quoque differentiis tripertita. [2]&nbsp;Cain
et Abel, Seth fontes quodammodo generis humani in totidem derivant argumenta naturae
atque sententiae: choicum, saluti degeneratum, ad Cain redigunt; animale,
mediae spei deliberatum, ad Abel componunt; spiritale, certae saluti
praeiudicatum, in Seth recondunt. sic et animas ipsas duplici proprietate
discernunt, bonas et malas secundum choicum statum ex Cain et animalem ex Abel.
[3]&nbsp;spiritalem enim ex Seth de obvenientia superducunt iam non naturam sed
indulgentiam ut quos Achamoth de superioribus in animas bonas depluat, id est
animali censui inscriptas. choicum enim genus, id est malas animas, numquam
capere salutaria; immutabilem enim et irreformabilem naturae pronuntiaverunt.
id ergo granum seminis spiritalis modicum et parvulum iactu sed eruditu huius
fides augetur atque provehitur, ut supra diximus, animaeque hoc ipso ita ceteris
praeverterant ut Demiurgus tunc ignorans magni eas fecerit. [4]&nbsp;ex earum
ergo laterculo et in reges et in sacerdotes allegere consueverat; quae nunc
quoque si plenam atque perfectam notitiam apprehenderint istarum neniarum naturificatae
iam spiritalis condicionis germanitate certam obtinebunt salutem immo omnimodo
debitam.</p>
<p>&nbsp;</p>

<h3>XXX</h3>

<p>[1]&nbsp;ideoque neo operationes necessarias sibi existimant neo ulla disciplinae
mania observant martyrii quoque eludentes necessitatem qua volant
interpretatione. hanc enim regulam animali semini praestitutam ut salutem quam
non de privilegio status possidemus de suffragio actus elaboremus. nobis enim inscriptura
huius seminis qui imperfectae scientiae sumus qua non norimus Theletum et
utique abortui deputatur (quod mater illorum!). [2]&nbsp;sed nobis quidem <span
style='color:windowtext'>— vae si excesserimus in <span
style='color:windowtext'>aliquod disciplinae iugum, si obtorpuerimus in
operibus sanctitatis atque iustitiae, si confitendum alibi nescio ubi et non
sub potestatibus istius saeculi apud tribunalia praesidum optaverimus. [3]&nbsp;illi
vero et de passivitate vitae et diligentia delictorum generositatem suam
vindicent blandiente suis Achamoth quoniam et ipsa delinquendo proficit. nam et
honorandorum coniugiorum supernorum gratia edicitur apud illos meditandum atque
celebrandum semper sacramentum “comiti,” id est feminae, adhaerendi. alioquin
degenerem nec legitimum veritatis qui deversatus in mundo non amaverit feminam
nec se ei iunxerit. et quid facient spadones quos videmus apud illos?</p>
<p>&nbsp;</p>

<h3>XXXI</h3>

<p>[1]&nbsp;superest de consummatione et dispensatione mercedis: ubi Achamoth
totani massam seminis sui presserit dein colligere in horreum coeperit, vel cum
ad molas delatum et defarinatum in consparsione
salutari absconderit donec totum confrequentetur, tunc consummatio urgebit.
igitur imprimis ipsa Achamoth de regione medietatis de tabulato secundo in
summum transferetur restituta Pleromati. statim excinit compacticius ille
Soter &#151; Sponsus scilicet; ambo coniugium novum fient — hic erit in scripturis
sponsus et sponsalis Pleroma. [2]&nbsp;credas enim ubi de loco in locum
transmigratur leges quoque Iulias intervenire. sicut et scaenem et Demiurgus
tunc de hebdomade caelesti in superiora mutabit in vacuum iam caenaculum matris
sciens iam nec videns illam. nam si ita erat, semper ignorare maluisset.</p>
<p>&nbsp;</p>

<h3>XXXII</h3>

<p>[1]&nbsp;humana vero gens in hoc exitus ibit: choicae et materialis notae
totum in interitum quia omnis caro foenum. et anima mortalis apud illos nisi
quae salutem fide invenerit. iustorum animae, id
est nostrae, ad Demiurgum in medietatis receptacula transmittentur — agimus
gratias, contenti erimus cum deo nostro deputaci qua census animalis. nihil in
Pleromacis palatium admittitur nisi spiritale examen Valentini. [2]&nbsp;illic
itaque primo despoliantur homines ipsi, id est interiores; despoliare est autem
deponere animas quibus induti videbantur, easque Demiurgo suo reddent quas ab
eo averterant. ipsi autem spiritus in totum fient intellectuales neque detentui
neque conspectui obnoxii, atque ita invisibiliter in Pleroma recipiuntur.
furtim si ita est. [3]&nbsp;quid deinde? angelis distribuentur satellitibus
Soteris. in filios putas? non. sed in adparatores? ni istud quidem. sed in
imagines? utinam vel hoc. in quid ergo si non pudet dicere? in sponsas! tunc
illi sabinas raptas inter se de matrimoniis ludent. haec erat spiritalium
merces, hoc praemium credendi. [4]&nbsp;fabulae tales utiles ut Marcus aut
Gaius in hac carne barbatus et in hac anima severus maritus pater avus proavus —
certe quod sufficit masculus — in nyphone Pleromatis ab angelo&nbsp;.&nbsp;.&nbsp;.
tacendo iam dixi; et forsitan parias aliquem novissimum Aeonem. his nuptiis
recte deducendis pro face et flammeo tunc credo ille ignis arcanus erumpet et universam
substantiam depopulatus ipse quoque decineratis omnibus in nihilum finietur et
nulla iam fabula. [5]&nbsp;sed ne ego temerarius qui tantum sacramentum etiam
inludendo prodiderim. verendum mihi est ne Achamoth quae se nec filio agnitam
voluit insaniet, ne Theletus irascatur, ne Fortunata acerbetur. et tamen homo
sum Demiurgi; illuc habeo devertere ubi post excessum omnino non obnubitur, ubi
superindui potius quam despoliari, ubi etsi despolior sexui meo, deputor
angelis non angelus non angela; nemo mihi quicquam faciet quem nec tunc masculum
inveniet.</p>
<p>&nbsp;</p>

<h3>XXXIII</h3>

<p>[1]&nbsp;producam denique velut epicitharisma post fabulam tantam etiam illa
quae, ne ordini obstreperent et lectoris intentionem interiectione
dispargerent, hunc malui in locum distulisse aliter atque aliter commendata ab
emendatioribus Ptolomaei. exstiterunt enim de schola ipsius discipuli super <span
style='color:windowtext'>magistrum qui duplex coniugium Bytho suo adfingerent,
Cogitationem et Voluntatem. [2]&nbsp;una enim sans non erat Cogitatio qua nihil
producere potuisset. ex duabus facillime prolatum secundum coniugium Monogenem
et Veritatem, ad imaginem quidem Cogitationis feminam Veritatem, ad imaginem
Voluntatis marem Monogenem. Voluntatis enim vis, ut quae effectum praestat
Cogitationi, viritatis obtinet censum.</p>
<p>&nbsp;</p>

<h3>XXXIV</h3>

<p>[1]&nbsp;pudiciores alii honorem divinitatis recordati ut etiam unius coniugis
dedecus ab eo avellerent maluerunt nullum Bytho sexum deputare et fortasse hoc
dominum non hic deus neutro genere pronuntiant. [2]&nbsp;alii contra magis et
masculum et feminam dicunt ne apud solos Lunenses Hermaphroditum existimet annalium
commentator Fenestella.</p>
<p>&nbsp;</p>

<h3>XXXV</h3>

<p>[1]&nbsp;sunt qui nec principatum Bytho defendunt sed postumatum, ogdoadem
ante omnia praemittentes ex tetrade quidem et ipsum sed et aliis nominibus
derivatam. primo enim constituunt Proarchen, secondo Anennoeton, tertio
Arrheton, quarto Aoraton. [2]&nbsp;ex Proarche itaque processisse primo et
quinto loco Archen, ex Anennoeto secondo et sexto loco Acatalepton, ex Arrheto tertio
et septimo loco Anonomaston, ex Invisibili quarto et ottavo loco Agenneton. hoc
quae ratio disponat ut singula binis locis et quidem tam intercisis nascantur
malo ignorare quam discere. quid enim recti habent quae tam perverse proferuntur?</p>
<p>&nbsp;</p>

<h3>XXXVI</h3>

<p>[1]&nbsp;quanto meliores qui totum hoc taedium de medio amoliti nullum Aeonem
voluerunt alium ex alio per gradus revera Gemonios structam, sed mappa quod
aiunt missa semel octoiugum istam ex Propatore et Ennoea eius excusam. ex ipso
denique rerum motu nomina gerunt: [2]&nbsp;cum
(inquiunt) cogitavit proferre, hoc Pater dictus est; cum protulit quia vero
protulit, hic Veritas appellata est. cum semetipsum voluit probare, hoc Homo
pronuntiatus est. quos autem praecogitavit cum protulit, tane Ecclesia
nuncupata est. sonuit Homo Sermonem, et hic est primogenitus filius; et Sermoni
accessit Vita, et ogdoas prima conclusa est. sed hoc taedium omnino pusillum.</p>
<p>&nbsp;</p>

<h3>XXXVII</h3>

<p>[1]&nbsp;accipe alia ingenia circulatoria insignioris apud eos magistri qui
et pontificali sua auctoritate in hunc modum censuit: “est (inquit) ante omnia
Proarche inexcogitabile et inenarrabile innominabile quod ego nomino Monoteta.
cum hac erit alia virtus quam et ipsam appello Honoteta. [2]&nbsp;Monotes et Henotes,
id est Solitas et Unitas, cum unum essent protulerunt non proferentes initium
omnium intellectuale innascibile invisibile quod
Sermo Monada vocavit. huic adest consubstantiva virtus quam appellat Unionem.
hae igitur virtutes, Solitas, Unitas Singularitas, Unio, ceteras prolationes Aeonum
propagarunt.” o differentia, mutetur Unio et Unitas et Singularitas et Solitas
quaqua designaveris — unum est.</p>
<p>&nbsp;</p>

<h3>XXXVIII</h3>

<p>[1]&nbsp;humanior iam Secundus ut brevior, ogdoadem in duas tetradas dividens,
in dexteram et sinistram, in lumen et tenebras, tantum quod desultricem et
defectricem illam virtutem non vult ab aliquo deducete Aeonum sed a fructibus
de substantia venientibus.</p>
<p>&nbsp;</p>

<h3>XXXIX</h3>

<p>[1]&nbsp;de ipso iam domino Iesu quanta diversitas scinditur: hi ex omnium
Aeonum flosculis eum construunt: illi ex solis decem constitisse contendunt
quos Sermo et Vita protulerunt. inde et in ipsum Sermonis et Vitae concurrerint
tituli. isti ex duodecim potius ex Hominis et
Ecclesiae fetu ideoque Filium Hominis avite pronuntiatum. alii a Christo et
Spiritu Sancto constabiliendae conversitati provisis confictum et inde paternae
appellationis heredem. [2]&nbsp;sunt qui Filium Hominis non aliunde conceperint
dicendum quam quia ipsum Patrem pro magno nominis sacramento Hominem appellasse
se praesumpserit, ut quid amplius speres de dius dei fide cui nunc adaequaris. talia
ingenia superfruticant apud illos ex materni seminis redundantia. atque ita
insolescentes doctrinae Valentinianorum in silvas iam exoleverunt Gnosticorum.</p>

<p>&nbsp;</p>
<p>&nbsp;</p>

</td>

<td width="2%">&nbsp;
</td>
<td align="middle" bgcolor="#0000ee" valign="top" width="3%">
<img src="../img/lent1.gif">
</td>
</tr>
</table>

<table border="0" cellPadding="0" cellSpacing="0" width="100%">
<tr>
<td align="left" bgcolor="#0000ee" valign="bottom" width="3%">
<a href="#top" title="Top">
<img border="0" src="../img/strel2.gif"></a></p>
<a href="../index.htm" target="_top" title="Library of Ruslan Khazarzar">
<img border="0" src="../img/strel1.gif"></a>
</td>
<td align="left" bgcolor="#0000ee" width="90%">
<a href="../index.htm" target="_top" title="Library of Ruslan Khazarzar">
<img alt="Library of Ruslan Khazarzar" border="0"
src="../img/b_title1.gif"></a>
</td>
<td align="middle" bgcolor="#0000ee" width="7%">&nbsp;
</td>
</tr>
</table>



</body>
</html>
