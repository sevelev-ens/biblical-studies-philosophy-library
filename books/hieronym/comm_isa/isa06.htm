<html>
<head>
<title>Hieronymus. Commentarii in Isaiam. Liber VI</title>
<meta name="author" content="Ruslan Khazarzar">
<meta name="keywords" content="Library of Ruslan Khazarzar, Hieronymus">
<meta name="description" content="Hieronymus, Commentarii in Isaiam">
<meta http-equiv="pragma" content="no-cache">
<style>
<!--
body      {background-color:#ffffff;color:#000000}
table     {background-color:#ffffff}
h1        {font-family:"Arial";font-size:16pt;margin-bottom:16pt;margin-top:16pt;text-align:center}
h2        {font-family:"Arial";font-size:14pt;margin-bottom:14pt;margin-top:14pt;text-align:center}
h3        {font-family:"Arial";font-size:12pt;margin-bottom:12pt;margin-top:12pt;text-align:center}
h4        {font-family:"Arial";font-size:11pt;margin-bottom:8pt;margin-top:8pt;text-align:center}
p         {font-family:"Arial";font-size:10pt;margin-bottom:2pt;margin-top:2pt;text-align:justify;text-indent:0pt}
p.m       {font-family:"Arial";font-size:9pt;margin-bottom:0pt;margin-top:0pt;text-align:justify;text-indent:25pt}
p.r       {font-family:"Arial";font-size:9pt;margin-bottom:0pt;margin-top:0pt;text-align:right;text-indent:0pt}
p.l       {font-family:"Arial";font-size:9pt;margin-bottom:0pt;margin-top:0pt;text-align:left;text-indent:0pt}
p.s       {font-family:"Arial";font-size:8pt;margin-bottom:0pt;margin-top:0pt;text-align:justify;text-indent:0pt}
p.c       {font-family:"Arial";font-size:9pt;margin-top:0pt;margin-bottom:0pt;text-align:center;text-indent:0pt}
a:link    {color:#000000;text-decoration:none}
a:visited {color:#000000;text-decoration:none}
a:active  {text-decoration:none}
a:hover   {color:#000000;text-decoration:underline}
span.g    {font-family:"Arial Unicode MS,Palatino Linotype,Code2000,TITUS Cyberbit Basic,Athena,Vusillus Old Face"}
span.h    {direction:rtl;font-size:12.0pt;font-family:"David"}
//-->
</style>
</head>

<body onselectstart="return false" oncopy="return false">

<table style='border:solid black .25pt' align=center cellpadding=15 cellspacing=0 width=700>
<tr><td>

<h2>Eusebii Hieronymi Stridonensis Presbyteri
<br>Commentariorum in Isaiam Prophetam
<br>libri duodeviginti</h2>

<h3>Liber sextus</h3>

<p>Quod in praecedenti volumine pollicitus sum, ut super fundamenta historiae,
si voluntati nostrae Christus annueret, spirituale exstruerem aedificium, et
imposito culmine perfectae ecclesiae ornamenta monstrarem, hoc in sequentibus
duobus libris, o virgo Christi Eustochium, orationibus tuis, et Domini
misericordia facere conabor, ut eodem labore quo quintus liber historiam
comprehendit, sextus et septimus perstringat anagogen: non omnia disserentes,
ne multa fiant volumina, sed quid Ecclesiastici viri ante nos senserint,
breviter indicantes.</p>

<p><i>(Cap. XIII.—Vers. 1.) Onus</i> seu <i>visio contra Babylonem quam
vidit Isaias filius Amos.</i> Vidit non carnis, sed mentis oculis, quam grande
magnumque pondus Babyloni sit imponendum. Et quia Babylon, quae Hebraice dicitur
BABEL <span dir=RTL>(&#1489;&#1489;&#1500;)</span><span dir=LTR></span><span
dir=LTR></span>, interpretatur <i>confusio;</i> eo quod ibi aedificantium
turrim sermo confusus sit, spiritualiter mundus iste
intelligitur, qui in maligno positus est, et non solum linguas, sed opera
singulorum, mentesque confundit. Hujus Babylonis rex est verus Nabuchodonosor,
contra Dominum superbiens, qui dicit in corde suo: <i>In coelum ascendam, super
sidera coeli ponam solium meum: sedebo in monte Testamenti in lateribus
Aquilonis, ascendam super altitudinem nubium, ero similis Altissimo.</i> Iste
est qui ostendit Domino universa regna mundi, et dixit ei: <i>Haec omnia mihi
tradita sunt, et tibi dabo, si cadens adoraveris me (Matth. XLIX)</i>.
Denique in consequentibus nequaquam contra Babylonem, sed contra orbem terrarum
comminatio est. Dominus Sabaoth praecepit genti bellicosissimae, ut veniat de
terra longinqua a summitate coeli, ut disperdat orbem terrarum. Et iterum: <i>Ecce
dies venit insanabilis furoris et irae, ut ponat orbem terrarum desertum, et
peccatores disperdat ex eo.</i> Ac deinde: <i>Praecipiam orbi terrarum universo
mala, et impiis peccata sua.</i> Ex quibus probatur, omnia quae dicuntur contra
Babylonem, ad mundi hujus confusionem et interitum pertinere.</p>

<p><i>(Vers. 2.) Super montem caliginosum,</i> sive <i>campestrem,
levate signum.</i> Apostolis praecipitur et Apostolicis viris ac magistris Ecclesiarum,
ut dimicaturi contra Babylonem, signum elevent Dominicae crucis, non in humili
loco, et in demersis vallibus, sed in monte caliginoso, sive campestri. Quorum
alterum significat abscondita Ecclesiae sacramenta, quae ut videret Moyses, et
audiret vocem Dei, intravit tenebras et caliginem. Posuit enim Deus tenebras
latibulum suum: et nubes et caligo in circuitu ejus <i>(Psal. XVII)</i>.
Alterum docet, sic nos ad excelsa ecclesiasticorum dogmatum debere conscendere,
ut juxta Apostolum Paulum humiliemur atque dicamus: <i>Qui non sum dignus
vocari Apostolus, quia sum persecutus Ecclesiam Dei (I Cor. XV, 9)</i>.
Qui et ipse elevavit signum in monte campestri, quando insita sibi humilitate
dicebat: <i>Ego autem judicavi nihil scire me in vobis, nisi Jesum Christum, et
hunc crucifixum.</i> Hoc autem signum, et in superioribus levabit ipse, qui
ortus est de radice Jesse in nationibus, ut congregaret perditos Israel. <i>Exaltate
vocem, levate manum.</i> Pro quo LXX transtulerunt: <i>Consolamini manum.</i>
Exaltat vocem qui de sublimibus loquitur, et praesentia quasi brevia, et
transitoria contemnit. Qui audit ab eodem Isaia: <i>Super montem excelsum
ascende qui evangelizas Sion. Eleva in fortitudine vocem tuam qui evangelizas
Jerusalem,</i> elevat manum suam, qui potest cum David dicere: <i>Elevatio manuum
mearum sacrificium vespertinum (Ps CXL, 2)</i>; et qui in omni loco
levat sanctas manus, ut non solum levet manus, sed etiam consoletur manu: ne
dicat pauperi: cras veni, et accipe; sed ut pauperiem ejus, et necessitatem
praesenti misericordia consoletur. <i>Et ingrediantur portas duces.</i> LXX: <i>Aperite
principes.</i> Duces Ecclesiae ingrediuntur portas mysteriorum Dei, et
Scripturarum sacramenta cognoscunt, habentes clavem scientiae, ut aperiant eas
creditis sibi populis. Unde praecipitur, ut magistri aperiant, et discipuli
ingrediantur.</p>

<p><i>(Vers. 3.) Ego mandavi sanctificatis meis.</i> Pro quo LXX: <i>Ego
praecipiam, et ego adducam eos.</i> Ipse enim sanctificat ministros suos, ut et
qui sanctificat et qui sanctificantur, ex uno omnes sint. Qui et in alio loco
credentibus loquitur: <i>Sancti estote, quoniam et ego sanctus sum,</i> ipse
praecipit, et adducet principes suos, ut faciant quae praecepta sunt <i>(Levit.
XIX, 2)</i>. <i>Et vocavi fortes meos in ira mea: exsultantes in gloria mea.</i>
LXX: <i>Gigantes veniunt implere furorem meum, gaudentes simul, et contumeliam
facientes.</i> Juxta Hebraicum haerent superioribus quae dicuntur, quod ipse
vocaverit fortes suos, exsultantes in gloria sua qui mandaverat sanctificatis
suis. Porro juxta LXX, gigantes venientes ut impleant furorem Domini, gaudentes
in aliena injuria atque laetantes, sinistrae accipiendae sunt contrariaeque
virtutes, de quibus et in psalmis legimus: <i>Misit in eos furorem irae suae,
furorem et iram et tribulationem, immissionem per Angelos pessimos (Ps.
LXXVII, 49)</i>. Ex his est et exterminator in Aegypto, qui postes agni litos
sanguine non audet intrare <i>(Exod. XII)</i>, et ille spiritus qui egressus
stetit in conspectu Domini, et ait: <i>Ego decipiam Achab. Dixitque ei Dominus:
Decipies et praevalebis egredere et fac sic (III Reg. XXII, 21, 22)</i>.
Unde in eodem Regum volumine Michaeas dixit; <i>Vidi Dominum Israelem sedentem
super thronum suum, et omnis exercitus coeli stabat circa eum a dextris, et a
sinistris (Ibid., 9)</i>. Dextrae virtutes sunt eorum Angelorum qui ad
bona mittuntur: sinistrae autem eorum quibus ad puniendum tradimur. Unde et
Apostolus: <i>Quos tradidi,</i> inquit, <i>Satanae, ut discant non blasphemare</i>
<i>(I Tim. I, 20)</i>. Nomen autem gigantium, pro quo in Hebraeo GEBORIM <span
dir=RTL>(&#1490;&#1489;&#1512;&#1497;&#1501;)</span><span
dir=LTR></span><span dir=LTR></span>, id est, <i>fortium</i> positum est, LXX
et Theodotis in similitudinem fabularum vertere gentilium, sicut, et Sirenas,
et Titanas, et Arcturum, Hyadas, et Orionem nominant, quae apud Hebraeos aliis
appellantur vocabulis. Si autem gigantes rebelles Dei sunt, et omnes haereses
contrariae veritati rebellant Deo: omnes haeretici gigantes sunt, qui gaudent
in errore suo, et tunc maxime gloriantur, quando Ecclesiae contumeliam
fecerint.</p>

<p><i>(Vers. 5.) Vox multitudinis in montibus quasi populorum
frequentium, vox sonitus regum gentium congregatarum.</i> Tripliciter iste
locus accipitur. Primum, ut elevato signo in monte campestri, veniat gentium
multitudo, et ipsa in montibus constituta, quae dividitur in duo, in populos
scilicet, et in reges, in discipulos, et magistros, de quibus Salvator in
Evangelio loquebatur: <i>Multi ab Oriente et ab Occidente venient, et accumbent
cum Abraham et Isaac et Jacob in regno coelorum (Matth., VIII, 11)</i>.
Propterea autem una vox, et consona dicitur, ut illud Apostolicum probetur: <i>Idipsum
dicatis omnes, et non sint in vobis schismata, sed sitis perfecti in eodem
sensu, et in eadem sententia (I Cor. I, 10)</i>. Secundo, haereticorum
describitur superbia, qui in montibus se esse credentes, eriguntur contra
scientiam Dei, et iniquitatem in excelsum loquuntur, et ponunt in coelum os
suum, qui et ipsi habent populos, habent reges, qui deceptum populum devorant.
Tertia interpretatio est: quia supra dixerat, gigantes veniunt, ut impleant
furorem meum, gaudentes simul, et contumeliam facientes, ipsorum gigantium
describit arrogantiam, et ad puniendos, qui sibi traditi fuerint, in mala parte
consensum. <i>Dominus exercituum praecepit militiae belli, venientibus de terra
procul a summitate coeli: Dominus, et vasa furoris ejus, ut disperdat omnem
terram.</i> LXX: <i>Dominus Sabaoth praecepit genti bellicosissimae, ut veniat
de terra longinqua a summo &amp;div; fundamento &amp;star2; coeli Dominus, et
bellatores ejus, ut disperdant universum orbem. Fundamentum</i> obelo
praenotandum est. In Regum, et Paralipomenon volumine legimus <i>(II Reg. XXIV;
I Par. XXI)</i>. quod ira Dei accensa sit super Israel quando David numeravit
populum, et offendit Dominum. In Psalmis quoque scribitur: <i>Domine, ne in
furore tuo arguas me, neque in ira tua corripias me,</i> et caetera his
similia, pro quo legi in cujusdam (<i>Basilium intelligit</i>) Commentariis,
iram Dei posse intelligi contrariam fortitudinem, cui tradimur ad puniendum, de
quo et in octavo psalmo cantatur: <i>Ut destruas inimicum, et ultorem (Psal.
VIII, 3)</i>. Possunt bellatores dici qui de terra procul veniunt et a summo
coeli, etiam ministri Angeli, qui in mundi consummatione mittendi sunt, ut
zizaniorum manipulos faciant, et separatos a frumento incendio praeparent
sempiterno <i>(Matth. XIII)</i>. Omnis quoque terra disperditur, quando terrena
opera subvertuntur. Sunt et alii Domini bellatores instructi armatura Apostoli,
qui quotidie in Ecclesia, quae <span
class=g>&#959;&#7984;&#954;&#959;&#965;&#956;&#8051;&#957;&#951;</span>,
id est <i>orbis,</i> et <i>habitata</i> intelligitur, disperdant eos, et
interficiant, qui eriguntur contra scientiam Dei.</p>

<p><i>(Vers. 6, 7.) Ululate, quia prope est dies Domini, quasi vastitas
a Domino veniet. Propterea omnes manus dissolventur, et omne cor hominis
tabescet, et conteretur.</i> Quoniam bellatores Domini venturi sunt, ut
disperdant omnem terram, ululate, et agite poenitentiam, quibus poena ventura
est. Prope est enim dies Domini, vel consummationis totius mundi, atque
judicii, vel exitus uniuscujusque de vita. Venit enim a Domino depraedatio,
quam nos diximus vastitatem, ut servaremus metaphoram, quia praemiserat
bellatores. Cum dies judicii, vel dormitionis advenerit, omnes manus
dissolventur, quibus dicitur in alio loco: <i>Confortamini, manus dissolutae.</i>
Dissolventur autem manus; quia nullum opus dignum Dei justitia reperietur: <i>Et
non justificabitur in conspectu ejus omnis vivens (Ps. CXLII, 2)</i>.
Unde Propheta dicit in psalmis: <i>Si inquitates attendas, Domine, quis
sustinebit (Ps. CXXIX, 3)</i>? Omne quoque cor, sive anima hominis
tabescet; et pavebit conscientia peccati sui. Haec est dies formidolosa atque
terribilis, de qua et Sophonias loquitur: <i>Metuite a facie Domini: quia prope
est dies Domini (Soph. I, 14)</i>. Et rursum: <i>Juxta est dies Domini
magna: prope, et velox nimis.</i> Et Amos: <i>Vae,</i> inquit, <i>qui
desiderant diem Domini: utquid vobis dies Domini, quae tenebrae sunt, et non
lux (Amos V, 18)</i>? Quodque juxta LXX additum est: <i>turbabuntur
legati, et dolores apprehendent eos:</i> illos legatos interpretari possumus,
quos cives miserant adversum eum, qui profectus erat in terram longinquam, ut
sibi regnum poteret <i>(Luc. XIX, 27)</i>. Unde ipse loquitur in Evangelio: <i>Inimicos
autem, qui noluerunt me regnare super se, adducite huc, et interficite coram me</i>.</p>

<p><i>(Vers. 8.) Torsiones et dolores tenebunt: quasi parturiens
dolebunt: unusquisque ad proximum suum stupebit: facies combustae vultus eorum.</i>
Cum venerint Domini bellatores de terra longinqua, et omnes manus fuerint
dissolutae, et cor pavidum atque contritum; tunc strophomata, quae nos
torsiones ventris interpretati sumus, et dolores tenebunt eos, similes
doloribus parturientium. Per quae ostenditur torqueri eos propria conscientia,
et facies habere combustas eo igne, quem sibi succenderant: quia non possunt
dicere: <i>Signatum est super nos lumen vultus tui, Domine (Ps. IV, 7)</i>;
et: <i>Nos omnes revelata facie, gloriam Domini contemplantes, in eamdem
imaginem transformamur (II Cor. III, 18)</i>. Unusquisque stupebit ad
proximum suum, videns eum in eisdem esse tormentis, quibus ipse cruciatur.</p>

<p><i>(Vers. 9.) Ecce dies Domini venit crudelis, et indignationis
plenus, et irae furorisque, ad ponendam terram in solitudinem, peccatores ejus
conterendos de ea.</i> Pro terra Septuaginta <span class=g>&#964;&#8052;&#957;
&#959;&#7984;&#954;&#959;&#965;&#956;&#8051;&#957;&#951;&#957;</span>,
id est, <i>orbem</i> interpretati sunt: pro crudeli, <i>insanabilem.</i> Cum
enim dies vel judicii, vel mortis advenerit, implebitur illud quod in sexto
psalmo legitur: <i>In inferno autem quis confitebitur tibi (Ps. VI, 6)</i>?
Non est enim illud tempus poenitentiae, sed poenarum. Et in alio loco dicitur: <i>Quam
magna multitudo dulcedinis tuae, Domine, quam abscondisti timentibus te!</i>
Ergo absconditur multa Dei misericordia ab his qui adhuc in timore sunt positi,
et perfectam Dei non habent charitatem, ut dum crudelem audiunt diem Domini, et
insanabilem, et indignationis furorisque plenum, peccare desistant. Ponetur
quoque orbis vel terra in solitudinem, et peccatores conterentur de ea, quae
prius peccatorum onere gravabatur, ut deletis perditisque sceleribus, habitet
et regnet in terra sola justitia.</p>

<p><i>(Vers. 10.) Quoniam stellae coeli, et splendor earum non expandent
lumen suum: obtenebratus est sol in ortu suo, et luna non splendebit in lumine
suo.</i> LXX: <i>Stellae enim coeli et Orion, et omnis ornatus coeli lumen suum
non dabunt</i> [Al. <i>habebunt]: et obtenebrabuntur sole oriente, et luna non
dabit lumen suum.</i> Pro eo quod nos interpretati sumus, <i>splendor earum,</i>
haud dubium quin stellarum Aquila et Theodotio ipsum verbum posuerunt Hebraicum
CHISILEEM <span dir=RTL>(&#1499;&#1505;&#1497;&#1500;&#1497;&#1492;&#1501;)</span><span
dir=LTR></span><span dir=LTR></span>: pro quo LXX <i>Orionem</i>
transtulerunt, addentes de suo, <i>et omnis ornatus coeli,</i> quod obelo
praenotandum est. Orionem autem gentilium fabulae dicunt viginti duas habere
stellas, e quibus quatuor tertiae magnitudinis sunt, novem quartae, rursum
aliae novem quintae, et ab aliis appellantur <i>Bootes.</i> Legimus quoque in
Job, Hyadas, et Vesperum, et Arcturum, et thesauros, sive interiora Austri <i>(Job.
IX, 9)</i>, de quibus in suo loco dicendum est. Nec putare debemus apud
Hebraeos has stellas his appellari nominibus, quae Graecus sermo resonat et
Latinus: sed propria habere vocabula. Sicut enim Deus vocavit lucem, diem; et
firmamentum, coelum; et aridam, terram; et congregationes aquarum, maria <i>(Genes.
I)</i>; sic et singulas stellas suis appellavit nominibus, quarum proprietatem
nostra lingua non exprimit. Scriptum est de Deo in alio loco: <i>Qui numerat
multitudinem stellarum: et omnibus eis nomina vocat.</i> Quando igitur
dies Domini venerit ad ponendum orbem terrarum in solitudinem, et peccatores de
ea penitus auferendos <i>(Ps. CXLVI, 4)</i>; tunc ad comparationem divinae
majestatis, stellae coeli, et omnis splendor earum retrahent lumen suum. Nec
mirum est hoc de minoribus stellis dicere, cum etiam sol obtenebrescat in ortu
suo, et luna splendorem solitum non habeat. Illud autem quod LXX transtulerunt,
quod stellae et Orion, et omnis ornatus coeli obtenebrentur sole oriente, non
habet quid signi, sive miraculi [<i>Al.</i> signi miraculum]; hoc enim omni fit
tempore, ut orto sole, stellae quae in coelo sunt non appareant. Nec mirum hoc
dixisse de sole, cum etiam plena luna, et tota nocte fulgente, pleraque astra
non luceant. Esse autem etiam per diem stellas in coelo, probat solis
deliquium, quod quando umbra terrae, ut philosophi disputant, et objecto orbe
lunae fuerit obscuratus, clariora in coelo astra videantur.</p>

<p><i>(Vers. 11.) Et visitabo super orbis mala, et contra impios
iniquitates eorum.</i> Quando visitat et percutit Deus; ad hoc percutit ut
emendet. Denique quando vehementer irascitur super eos qui non agunt
poenitentiam: <i>Non visitabo,</i> inquit, <i>super filias vestras, cum fuerint
fornicatae: et super nurus vestras, cum adulteraverint (Osee IV, 14)</i>.
E contrario de his qui in Christo credituri sunt, dicitur <i>(Ps. LXXXVIII, 33)</i>:
<i>Visitabo in virga iniquitates eorum, et in flagellis peccata eorum:
misericordiam autem meam non auferam ab eis. Et requiescere faciam
superbiam infidelium: et arrogantiam fortium humiliabo.</i> LXX: <i>Et perdam
injuriam iniquorum, et injuriam superborum humiliabo.</i> Verbum Hebraicum GAON
<span dir=RTL>(&#1490;&#1488;&#1493;&#1503;)</span><span
dir=LTR></span><span dir=LTR></span>, quod perspicue <i>arrogantiam</i> et <i>superbiam</i>
sonat, Theodotio et Septuaginta semper <i>injuriam</i> transtulerunt, sensum
magis quam verbum exprimentes: quia omnis superbus promptus est ad injuriam.
Ergo propterea Dominus visitat super orbis mala, et contra impios iniquitates
eorum, ut comprimat arrogantiam superborum, et superbiam fortium humiliet. <i>Deus</i>
enim <i>superbis resistit, humilibus autem dat gratiam (I. Pet. V)</i>.
Et in Proverbiis legimus: <i>Ante contritionem elevatur cor viri, et ante
gloriam humiliatur (Prov. XVI, 18)</i>. Semper superbiam ruina sequitur,
et humilitatem gloria: <i>Qui enim se exaltat, humiliabitur: et qui se
humiliat, exaltabitur (Luc. XIV)</i>. Legimus in alio loco: <i>Perdam
sapientiam sapientium, et intelligentiam prudentium reprobabo (I. Cor.
I, 19)</i>. Non quod vera sapientia et vera prudentia perdantur a Domino, sed
falsi nominis scientia: qui sibi thesaurizant linguam mendacii, et deficiunt
scrutantes scrutinio, et inveniunt nihil, loquentes iniquitatem in excelsum, et
ponentes in coelum os suum. Unde proprie haereticorum superbia, veritatis injuria
nominatur.</p>

<p><i>(Vers. 12.) Pretiosior erit vir auro: et homo mundo obrizo.</i>
LXX: <i>Et erunt qui derelicti fuerint, honorati magis quam aurum excoctum: et
homo honorabilior erit lapide Sophir.</i> In consummatione mundi, quando orbis
redactus fuerit in solitudinem, et obtenebratus sol in ortu suo, et luna
splendorem suum non dederit, tanta fient ab Antichristo signa atque portenta,
ut iniquitate crescente, refrigescat charitas multorum, ad decipiendos etiam si
fieri potest electos Dei <i>(Matth. XXIV)</i>. Tunc pretiosior erit vir auro,
quod Hebraice dicitur PHAZ <span dir=RTL>(&#1508;&#1494;)</span><span
dir=LTR></span><span dir=LTR></span>, et Aquila interpretatus est <span
class=g>&#954;&#953;&#8164;&#8165;&#8057;&#957;</span>, quod coloris optimi
atque sanguinei est; et homo mundissimo obrizo, quod Hebraice dicitur OPHIR
<span dir=RTL>(&#1488;&#1493;&#1508;&#1497;&#1512;)</span><span
dir=LTR></span><span dir=LTR></span>, et Aquila transtulit <span
class=g>&#963;&#960;&#942;&#955;&#969;&#956;&#945;
&#8000;&#966;&#949;&#8055;&#961;</span>, quod nescio quid volentes LXX
interpretati sunt, <i>lapidem de Sophir.</i> Est autem Indiae locus, in quo
aurum optimum nascitur; sicut in Genesi legimus de fluvio Phison: <i>Iste est
qui circumit omnem terram Evila, ubi est aurum; et aurum terrae illius optimum:
et ibi est carbunculus et lapis prasinus (Genes. II, 11)</i>. Pretiosior
autem intelligitur, pro eo quod est rarior. Omne enim, quod rarum est,
pretiosum est, sicut et in Samuelis volumine legimus: <i>Et sermo Domini
pretiosus erat in Israel (I. Reg. XXXI)</i>.</p>

<p><i>(Vers. 13.) Super hoc coelum concutiam, et movebitur terra de loco
suo.</i> LXX: <i>Coelum enim furiet, et terra movebitur a fundamentis suis.</i>
Cum pretiosior fuerit vir auro, et homo mundo obrizo, et impletum quod scriptum
est: <i>Putas cum venerit Filius hominis, inveniet fidem super terram (Luc.
XVIII, 8)</i>? tunc et coeli movebuntur et terra. Coelum enim et terra
pertransibunt, non sua voluntate, et proprio arbitrio, ut plerique aestimant,
animantia ea esse credentes; sed <i>propter indignationem Domini exercituum, et
propter diem furoris ejus,</i> qui respicit terram, et facit eam tremere. Unde
hoc quod in LXX dicitur, <i>coelum enim furiet</i>, <span
class=g>&#956;&#949;&#964;&#969;&#957;&#965;&#956;&#953;&#954;&#8182;&#962;</span>
accipiendum pro his, qui versantur in coelo, quomodo si dicamus, omnis civitas
conclamavit, et obviam judici urbs universa processit. Fundamenta vero terrae et
in Proverbiis legimus: <i>Deus sapientia fundavit terram (Prov. III, 19)</i>.
Et ad Job loquitur Dominus: <i>Ubi eras quando fundabum terram (Job.
XXXVIII, 4)</i>? Non quod terra habeat fundamenta profunda mole dejecta; sed
voluntas et potestas Dei, qua omnia continentur, fundamenta illius appellanda
sunt. Ipse enim super maria fundavit eam, et super flumina collocavit eam, et
ipse appendit eam super nihili <i>(Ps. XXIII; Job. XXVI)</i>.</p>

<p><i>(Vers. 14-16.) Et erit quasi damula fugiens, et quasi grex ovium,
et non erit qui congreget: unusquisque ad populum suum convertentur, et singuli
ad terram suam fugient. Omnis qui inventus fuerit, occidetur, et omnis qui
supervenerit, cadet in gladio. Infantes eorum allidentur in oculis eorum;
diripientur domus eorum, et uxores eorum violabuntur.</i> Coelo terraque
commotis, fugiet diabolus coluber tortuosus, vel omne dogma contrarium
veritati, quod in magistros ac discipulos scinditur, quorum priores propter <span
class=g>&#8000;&#958;&#965;&#948;&#8051;&#961;&#954;&#949;&#953;&#945;&#957;</span>,
Graeco sermone <i>Dorcades,</i> id est, <i>Capreae</i> nuncupantur sequentes
quasi bruta animalia; et huc atque illuc errantia non habent qui eos dirigant:
perdiderunt enim eum, de quo scriptum est: <i>A domino gressus hominis
diriguntur (Prov. XX, 24)</i>: qui liberati a magistris pessimis
convertentur ad populum suum, et singuli ad terram suam fugient, de qua orti
sunt: qui vero inventus fuerit, occidetur, sive jugulabitur. Hoc autem non
solum in consummatione mundi, sed usque hodie fit in Ecclesia: quando magistris
superatis, grex deceptus revertitur ad populum, et ad terram suam; et in eo
quod invenitur, occiditur, ut haereticus esse desistat, et quicumque
supervenerit, cadet in gladio spirituali. Tunc infantes eorum et parvulos, qui
nondum ad perfectam venerunt erroris aetatem, allident in oculis magistrorum,
diripientque eorum domos, et uxores eorum violabunt, pravam sapientiam et
doctrinam perversam. Unde pro hujusmodi patribus quorum interficiendi sunt
parvuli, debemus orare et dicere: <i>Da eis, Domine. Quid dabis eis? Vulvam
sterilem, et ubera arentia (Osee IX, 4)</i>. Parturierunt enim
iniquitatem, conceperunt dolorem, et genuerunt injustitiam.</p>

<p><i>(Vers. 17, 18.) Ecce ego suscitabo super eos Medos, qui argentum
non quaerant, nec aurum velint: sed sagittis parvulos interficiant, et
lactentibus uteri</i> [Vulg. <i>uteris] non misereantur, et super filios non
parcet oculus eorum.</i> Invenimus in Genesi <i>(Genes. X)</i> quod <i>Madai</i>
auctor gentis Medorum fuerit, qui interpretatur <i>mensura,</i> sive <i>a
potente,</i> vel <i>forti.</i> Igitur contra Babylonios, qui mente confusi
sunt, suscitantur a potente et forti Deo ministri ad puniendum fortitudinis: ut
reddant unicuique secundum opera sua. In qua enim mensura mensi sunt,
remetietur eis. Mensuram agitatam atque concussam et plenam et supereffundentem
restituent in sinus eorum <i>(Matth. XVI, et Luc. VI)</i>. Qui nec argentum nec
aurum, id est, nec eloquii pulchritudinem, nec acumen ingenii, in quibus sibi
ante plaudebant, recipient: sed poenis afficient traditos; et parvulis ac
lactentibus uteri non miserebuntur, ut magis misereantur. Atque utinam et nos
suscitemur a Domino, et haec nobis detur potestas, ut nec argentum nec aurum
velimus eloquentiae et sapientiae saecularis: sed filios haereticorum, et
omnium qui decepti sunt, interficiamus sagittis spiritualibus, id est,
testimoniis Scripturarum: et qui lacte nutriuntur erroris, absque ulla
misericordia trucidentur, ut clementi crudelitate pereant, nulliusque
misereamur infantiae, et illa beatitudine digni simus: <i>Beatus qui tenebit et
allidet parvulos suos ad petram!</i></p>

<p><i>(Vers. 18 seqq.) Et erit Babylon illa gloriosa in regnis, inclyta
in superbia Chaldaeorum, sicut subvertit Deus Sodomam et Gomorrham. Non
habitabitur usque in finem, et non fundabitur usque ad generationem et
generationem: nec ponet ibi tentoria Arabs: nec pastores requiescent ibi: sed
requiescent ibi bestiae, et replebuntur domus eorum draconibus: et habitabunt
ibi struthiones, et pilosi saltabunt ibi; et respondebunt ibi ululae in aedibus
ejus: et sirenae in delubris voluptatis</i>.</p>

<p><i>(Cap. XIV.—Vers. 1.) Prope est ut veniat tempus ejus, et dies ejus
non elongabuntur.</i> LXX: <i>Et erit Babylon, quae vocatur inclyta gloriosa
regis Chaldaeorum, sicut subvertit Deus Sodomam et Gomorrham; non habitabitur
in aeternum; nec ingredietur eam per multas generationes; nec transibunt per
illam Arabes: neque pastores requiescent in ea, sed requiescent ibi bestiae, et
replebuntur domus sonitu, et accubabunt ibi sirenae, et daemonia saltabunt ibi,
et onocentauri ibi habitabunt, et cubicula facient hericii in domibus eorum.
Cito veniet et non tardabit.</i> Quod sequitur: <i>Et dies ejus non
protrahentur,</i> &amp;bi; asteriscis notandum est, quia de Theodotione addita
sunt. Medis adversus confusionis urbem suscitatis, qui nec aurum in bonis
reputant, nec argentum; qui sagittis interficiunt parvulos, et lactentibus
uteri non miserentur, et super filios non parcit oculos eorum: urbs quondam
inclyta quae erat in superbia Chaldaeorum, qui interpretantur, <i>quasi
daemonia,</i> sic subvertetur, quomodo subversa est Sodoma et Gomorrha; ut
nullum in ea maneat pristinae mansionis vestigium: sed postquam fuerit coelum
novum, et terra nova, et praeterierit figura hujus mundi <i>(I Cor. VII)</i>,
non habitabitur urbs confusionis in perpetuum; et nequaquam eumdem statum
recipiet. Non enim ponet ibi, postquam in pristina gloria esse desierit, Arabs
tentoria sua, qui interpretatur <i>occidentalis</i> et <i>vespertinus;</i> ut
in ea cupiat habitare, quam viderit esse desertam. Arabs autem in praesenti
loco in bonam partem accipitur: quod semper tendat ad finem, et oblitus
praeteritorum, extendat se in priora. Nec pastores requiescent ibi, qui
mansuetissimum Domini gregem in Jerusalem solent pascere; sed e contrario
requiescent ibi bestiae, quas detestatur Psalmista, dicens: <i>Ne tradas
bestiis animam confitentem tibi (Ps. LXXIII, 19)</i>. Pro quibus Aquila,
et Symmachus, et Theodotio, ipsum verbum Hebraicum posuerunt SIIM <span
dir=RTL>(&#1510;&#1497;&#1497;&#1501;)</span><span dir=LTR></span><span
dir=LTR></span>. Et implebuntur domus eorum, hoc est
Babyloniorum, juxta LXX et Theodotionem <span
class=g>&#7972;&#967;&#959;&#965;</span>, id est, <i>sonitu</i> et clamoribus;
juxta Aquilam, <i>typhonibus,</i> quos nos in <i>dracones</i> vertimus; juxta
Symmachum OIIM <span dir=RTL>(&#1488;&#1492;&#1497;&#1501;)</span><span
dir=LTR></span><span dir=LTR></span>, quod verbum in Hebraico continetur. Et habitabunt ibi
struthiones, animal semper solitudines appetens, de quo in Job plenius
scribitur: qui cum pennas habere videatur, tamen de terra altius non elevatur:
pro quo LXX <span class=g>&#963;&#949;&#953;&#961;&#8134;&#957;&#945;&#962;</span>,
id est, <i>sirenas</i> interpretati sunt. Pilosos autem qui dicuntur Hebraice
SIRIM <span dir=RTL>(&#1513;&#1506;&#1497;&#1512;&#1497;&#1501;)</span><span
dir=LTR></span><span dir=LTR></span>, Theodotio, <i>erectis et stantibus pilis</i>
interpretatus est. Symmachus et LXX <i>daemonas</i> transtulerunt. Pro
onocentauris quoque, quos soli LXX interpretati sunt, imitantes gentilium
fabulas, qui dicunt fuisse hippocentauros, tres reliqui interpretes ipsum
posuere verbum Hebraicum IIM <span dir=RTL>(&#1488;&#1497;&#1497;&#1501;)</span><span
dir=LTR></span><span dir=LTR></span> quod nos in <i>ululas</i> vertimus. Ubi
autem LXX dixerunt, <i>cubilia facient hericii in domibus eorum,</i> et in
Hebraico positum est THANNIM <span dir=RTL>(&#1514;&#1504;&#1497;&#1501;)</span><span
dir=LTR></span><span dir=LTR></span>, Aquila et Symmachus et Theodotio, <i>sirenas</i>
interpretati sunt; significantes vel bestias aliquas esse, vel daemonas, juxta
errorem gentilium dulce cantantes, et decipientes homines, qui hujus saeculi
naufragium clausis auribus transire non possunt. Porro onocentauri nomen, ex
asinis centaurisque compositum, videtur mihi significare eos, qui ex parte
aliquid humanum sapiunt; et rursum voluptatibus et coeno turpitudinis
abducuntur ad vitia. Dicitur ergo secundum tropologiam, quod in fine mundi, vel
mortis uniuscujusque, omnis gloria et superbia Chaldaeorum, et confusio mundi,
recedat a nobis; et ita omnia subvertantur, sicut subvertit Deus Sodomam et
Gomorrham; nec ultra mundi istius futurus sit status, sed pereat in aeternum.
Nec ponat ibi Arabs tentoria sua, de quo in sexagesimo septimo psalmo dicitur; <i>Iterfacite
ei qui ascendit super occasum, Dominus nomen ejus (Psal. LXVII, 5)</i>.
Nec pastores ibi requiescant, Angeli videlicet qui humano praesunt generi, et
quotidie vident faciem Patris: sed requiescant ibi bestiae et dracones, et
struthiones, et pilosi, et ululae, et sirenae, quas omnes bestias in figura
intelligimus Angelorum, vel daemonum, et eorum quibus tradimur ad puniendum. Et
in domibus quondam voluptatis, ubi erat laetitia et gaudium, sit planctus
ulularum, et lamentabilis vox sirenarum, quae auditores suos ducit ad mortem.
Tempus autem imminere judicii, et diem consummationis Babyloniae non elongari,
nequaquam mirabitur, qui quotidie per sanctos viros in his qui credunt in
Domino, subverti viderit Babylonem; et aeternitati comparatam, omnem
longitudinem esse vicinam. De generibus bestiarum, immo monstrorum, breviter
diximus: quia in priori libro juxta historiam ex parte perstricta sunt. Hoc
quoque considerandum, quod postquam ecclesiasticus sermo et doctrina Salvatoris
urbem confusionis everterit, ita ut Sodomae et Gomorrhae comparetur; non
habitetur a sanctis viris, nec pastores requiescant in ea, qui Christi gregem
pascere consueverant: sed e contrario requiescant ibi bestiae, et dracones, et
struthiones, et pilosi saltent in ea. Quidquid enim haeretici loquuntur in
synagogis Satanae, non est doctrina Domini, sed ululatus daemonum et pilosorum,
quos imitabatur Esau. Et sirenae requiescent in delubris voluptatis, quae dulci
et mortifero carmine animas pertrahunt in profundum: ut saeviente naufragio, a
lupis et canibus devorentur. Prope est ergo et instat quotidie tempus ruinae
haereticorum, et non differtur eorum subversio. <i>Miserebitur enim Dominus
Jacob, et eliget adhuc de Israel, et requiescere eos faciet super humum suam:
adjungetur advena ad eos, et adhaerebit domui Jacob. Et tenebunt eos populi, et
adducent eos ad locum suum: et possidebit eos domus Israel super terram Domini
in servos et in ancillas; et erunt capientes eos qui se ceperant, et subjicient
exactores suos. Et erit in die illa cum requiem dederit tibi Deus a labore tuo,
et a concussione tua, et a servitute dura, qua ante servisti: sumes parabolam
istam contra regem Babylonis, et dices.</i> Pro advena, id est, proselyto, LXX <span
class=g>&#947;&#951;&#974;&#961;&#945;&#957;</span> interpretati sunt: qui
Hebraice GER <span dir=RTL>(&#1490;&#1512;)</span><span dir=LTR></span><span
dir=LTR></span> dicitur. Unde puto et Moysi filium, qui advena erat in terra,
nominatum a patre, <i>Gersam. (Exod. I)</i>. Ergo <i>georas</i> est verbum
Hebraicum, Graeca consuetudine declinatum: licet quidam Hebraei sermonis
ignarus, Graecam in eo etymologiam exprimere conetur, ab eo quod terrenae rei
curam habeat: <span class=g>&#947;&#8134;</span> enim, inquit, terra appellatur,
et <span class=g>&#8036;&#961;&#945;</span>, <span
class=g>&#966;&#961;&#959;&#957;&#964;&#943;&#962;</span>, id est,
<i>sollicitudo.</i> Rursum pro MASAL <span
dir=RTL>(&#1502;&#1513;&#1500;)</span><span dir=LTR></span><span
dir=LTR></span> quam Aquila et Simmachus et Theodotio <i>parabolam</i>
transtulerunt, quos et nos secuti sumus, LXX <i>planctum</i> interpretati sunt.
Est autem ordo: postquam Babylon deserta fuerit in aeternum, ita ut habitatio
bestiarum sit, miserebitur Dominus Jacob, ejus videlicet qui vitia
supplantavit; et eliget Israel, eum qui mente conspicit Deum. Et nota verborum
proprietatem: Jacob, qui adhuc in lucta positus, est miserebitur: Israeli vero,
qui post victoriam nomen accepit, non misericordia, sed eiectio coaptatur.
Requiescere quoque eos faciet super terram suam, de qua Salvator loquitur: <i>Beati
mites, quoniam ipsi possidebunt terram (Matth. V, 4)</i>, et <i>Credo
videre bona Domini in terra viventium (Ps. XXVI, 13)</i>. Adjungentur
quoque domni Jacob, qui electi sunt per Apostolos, gentium multitudo; et
tenebunt reliquias domus Israel, et adducent eos in locum suum, ut habitent in
tabernaculis eorum; et possidebit eos domus Israel super terram Domini in
servos et ancillas. Prodest quippe malis, ut bonis serviant. Unde et Esau
dicitur: <i>Servies fratri tuo.</i> Et ad Jacob, <i>Serviet tibi frater tuus</i>
<i>(Gen. XXVII)</i>. Et accipient eos qui se sophismatibus ante deceperant: et
exactores suos, qui omnia lucri causa faciunt, redigent in servitutem. Postquam
autem requieverit Jacob et Israel a labore suo, quo multum contra saeculum et
haereticos pugnando laboraverat; et a concussione et servitute sua, qua
malignae interpretationi et falsis dogmatibus ante servierat: tunc sumet
planctum atque parabolam contra regem Babylonis: sermonem videlicet haeretici
erroris et confusionis: et dicet quae sequuntur. Locum istum Judaei
interpretantur carnaliter, quod postquam reversi sunt de Babylone, factum esse
docere non poterunt. Neque enim Babylonii servierunt eis, qui eos prius
ceperant; nec victis Babyloniis, domus eorum possederunt: neque habuerunt eos
in servos et ancillas. Restat igitur ut juxta fabulas suas de imperio hoc
putent futurum esse Romano: quibus superatis in ultimo tempore, serviturae sint
eis gentes, quibus ante servierint. Quod si sequentes litteram, spe se falsa
decipiunt, quis eis concedet, ut Roma vocetur Babylon, et Nabuchodonosor rex
Romani imperii?</p>

<p><i>(Vers. 5, 6.) Quomodo cessavit exactor, quievit tributum?
Contrivit Dominus baculum impiorum: virgam dominantium, caedentem populos in
indignatione, plaga insanabili, subjicientem in furore gentes, persequentem
crudeliter.</i> In Petri Epistola legimus: <i>Tempus est, ut incipiat judicium
a domo Dei (I Petr. IV, 17)</i>. Et in Ezechiel tortoribus dicitur: <i>A
sanctis meis incipite (Ezech. IX, 6)</i>. Pro diversitate quippe
peccati, judicii ordo disponitur: ut qui minus deliquerint, ante purgentur. Novissimus
autem inimicus destruatur mors. Ergo cum Israel de servitute dura fuerit
liberatus, sumet parabolam contra regem Babylonis, quam debemus intelligere ut
parabolam. Si enim contra Nabuchodonosor sermo est, et simplex historiae
expositio, quomodo parabola dicitur, quae nulli alteri <span
class=g>&#960;&#945;&#961;&#945;&#946;&#940;&#955;&#955;&#949;&#964;&#945;&#953;</span>,
id est, <i>comparatur.</i> Miratur ergo Israel quomodo cessaverit exactor, qui
exigere consueverat usque ad novissimum quadrantem. Exigere autem consuetus non
alios nisi debitores, qui dicunt in Oratione Dominica: <i>Dimitte nobis debita
nostra sicut et nos dimittimus debitoribus nostris (Matth. VI, 12)</i>.
Huic exactori debitores traduntur a judice, qui eos mittit in carcerem et
exigit usque ad peccatum minimum. Denique et Paulus apostolus Corinthium
fornicantem, qui uxorem patris acceperat, necnon Phygellum et Hermogenem
tradidit exactori <i>(I Cor. V; II Tim. I)</i>. Et de his exactoribus etiam
supra dicitur: <i>Populus meus exactores vestri depraedantur vos; et qui
repetunt, dominator vestri.</i> Pro <i>tributo,</i> Aquila <i>famem</i>
interpretatus est. Sublato enim a nobis sponso, famem patimur verbi Dei, et
jugiter a corpore Domini jejunamus. Idcircoque virga et baculus impiorum, pro
quo septuaginta <i>jugum</i> interpretati sunt, percutit nos, sive opprimit;
quia noluimus sustinere jugum levissimum, jugum Salvatoris. Hoc autem baculo et
hac virga, insanabili gentes furore caedebat, et fugientes persequebatur
crudeliter: non emendare volens traditos, sed occidere.</p>

<p><i>(Vers. 7 seqq.) Conquievit et siluit omnis terra: gavisa est, et
exsultavit: abietes quoque laetatae sunt super te, et cedri Libani. Ex quo
dormisti, non ascendet qui succidat nos: infernus subter conturbatus est: in
occursum adventus tui suscitavit tibi gigantes. Omnes principes terrae
surrexerunt de soliis suis; omnes principes nationum, universi respondebunt, et
dicent tibi: Et tu vulneratus es sicut nos, nostri similis effectus es?
Detracta est ad inferos superbia tua, concidit cadaver tuum; subter te
sternetur tinea, putredo et operimentum tuum erunt vermes.</i> Ad interitum
regis impii, qui percutiebat plaga insanabili nationes, et persequebatur eas
crudeliter, omnis terra conquievit, et siluit, quae prius turbarum, et
seditionis plena erat, in tantum ut abietes, et cedri Libani laetarentur, de
quibus in psalmis scriptum est: <i>Vineam de Aegypto transtulisti, ejecisti
gentes, et plantasti eam. Operuit montes umbra ejus, et arbusta ejus cedros Dei</i>
<i>(Ps. LXXIX, 9)</i>. Has cedros Dei, quia aliquando peccaverunt, tradidit
Dominus suppliciis conterendas. Unde in alio psalmo dicitur: <i>Conteret
Dominus cedros Libani (Ps. XXVIII, 5)</i>. Abietes autem excelsi quique,
et in Domini servitute sublimes debent accipi, quae consona voce dixerunt: <i>Ex
quo tu dormisti.</i> Nota quod et mortis mors, appellatur dormitio. <i>Non
ascendet qui succidat nos.</i> Victo enim forti, et direptis vasis ejus, etiam
caeteri satellites corruerunt. Unde et Dominus loquitur in Evangelio <i>(Matth.
XXV, 41)</i>: <i>Ite in ignem aeternum, qui praeparatus est diabolo, et angelis
ejus.</i> Quantos isti lignorum arborumque caesores suis securibus succiderunt,
et fecere corruere? Infernus quoque conturbatus, sive versus in amaritudinem,
in occursum adventus veri Nabuchodonosor, locus suppliciorum atque cruciatuum
est, in quo videtur dives purpuratus: ad quem descendit et Dominus, ut vinctos
de carcere dimitteret. Possumus infernum occurrentem dicere et eum angelum qui
inferis poenis praepositus est, qui suscitavit omnes gigantes: pro quo alii
Raphaim, alii Titanas transtulerunt. Gigantes autem vocantur juxta Ethnicorum
consuetudinem, qui eos terrigenas existimant, quos terra genuerit. Nos autem
gigantes, juxta Graeci sermonis etymologiam, eos appellare possumus, qui
terrenis operibus servierunt. Denique sequitur: <i>Omnes principes terrae
surrexerunt de soliis suis,</i> in adventu quondam principis sui: ut quem prius
honorabant pro potentia, postea mirarentur in poenis, et dicerent: <i>Et tu
vulneratus es sicut et nos: nostri similis effectus es.</i> Quae verba hunc
sensum habent: Putabamus nos pro imbecillitate nostra non potuisse resistere
potentiae Dei, et te esse solum, qui in tua altitudine permaneres; sed ut rebus
ostenditur, et tu vulneratus et captus es, nostrique similis effectus; ut quos
in terra dignitas separavit, apud inferos poena consociet. <i>Detracta est ad
inferos superbia,</i> vel <i>gloria tua, et concidit cadaver tuum,</i> sive ut
LXX transtulerunt, <i>multa laetitia tua,</i> qua prius subjectis tibi gentibus
laetabaris. <i>Subter te sternetur putredo, et operimentum tuum erunt vermes.</i>
Haec requies diaboli, iste lectus tentatoris, qui in tantam erectus est
superbiam, ut etiam Dominum auderet tentare dicens: <i>Haec omnia tibi dabo, si
procidens adoraveris me (Matth. IV, 9)</i>. Putredo et tinea, et
operimentum vermium, vel poenae intelliguntur aeternae, quas propria gignit
conscientia, vel suppliciorum materia, quae ex propriis peccatis nascitur.
Sicut enim quamdiu cadaveris materia est, et aliquis humor in cadavere, vermes
nascuntur ex putredine; sic ex ipsa materia peccatorum supplicia gignuntur.
Unde et Apostolus Paulus interfecta morte, ad quam per Osee sermo propheticus
loquebatur: <i>Ero mors tua, o mors: ero morsus tuus, inferne (Osee
XIII, 14)</i>, loquitur ad eam: <i>Ubi est mors contentio tua? ubi est mors
stimulus tuus (I Cor. XV, 55)</i>? Illa enim mortua, non est qui
succidat nos: nequaquam enim erit peccatum quod succidendum sit, quia stimulus
mortis peccatum sit.</p>

<p><i>(Vers. 12.) Quomodo cecidisti de coelo, Lucifer, qui mane
oriebaris? corruisti in terram, qui vulnerabas gentes?</i> LXX: <i>Quomodo
cecidit de coelo Lucifer, qui mane oriebatur? contritus est in terram qui
mittebat ad omnes gentes.</i> Pro Lucifero qui Hebraice dicitur ELIL <span
dir=RTL>(&#1492;&#1500;&#1497;&#1500;)</span><span dir=LTR></span><span
dir=LTR></span>, Aquila transtulit <i>ululantem aurorae filium.</i> Vere enim
ululare debuit et ejulare, qui propter superbiam suam de
coelo in terram praecipitatus est, atque contritus. Unde et Salvator ad
discipulos loquitur: <i>Videbam Satanam quasi fulgur de coelo cadentem (Luc.
X, 18)</i>. Non modo video, sed prius videbam quando corruit. Et si ille
propter superbiam de tanta magnitudine cecidit, vos quoque non debetis
gloriari, quia vobis daemonia subjecta sunt: sed quia nomina vestra scripta
sunt in coelo; ut unde ille cecidit per superbiam, vos ascendatis per
humilitatem. Iste est princeps saeculi, qui inter stellas caeteras mane
oriebatur, et suo vitio de Lucifero Vesper effectus est, et non oriens, sed
occidens: qui vulnerabat gentes, sive qui mittebat ad gentes satellites suos,
ut omnes sua fraude deciperet. Isti sunt falsi Apostoli, operarii mendaces, qui
transfigurantur in Apostolos Christi, qui bono semini lolium superseminant,
dormientibus Ecclesiarum magistris, et nolentibus aut nequeuntibus eorum
malitiae resistere. Jacob autem, et Israel cujus misertus est, et quem elegit
Dominus, haec adhuc loquitur ad diabolum, sive ut LXX volunt, de diabolo, id
est, non ad secundam personam, sed ad tertiam.</p>

<p><i>(Vers. 13, 14.) Qui dicebas in corde tuo: in coelum ascendam,
super sidera Dei exaltabo solium meum: sedebo in monte testamenti in lateribus
Aquilonis: ascendam super altitudinem nubium, ero similis Altissimo.</i> Vel
antequam de coelo corrueret, ista dicebat, vel postea quam de coelo corruit. Si
adhuc in coelo positus, quomodo dicit, <i>ascendam in coelum (Ps. CXIII,
16)</i>? Sed quia legimus: <i>Coelum coeli Domino,</i> cum esset in coelo, id
est, in firmamento, in coelum ubi solium Domini est, cupiebat ascendere, non
humilitate, sed superbia. Sin autem postquam de coelo corruit, loquitur ista verba,
arrogantiam debemus intelligere, quod nec praecipitatus quiescat, sed adhuc
sibi grandia repromittat, non ut inter astra, sed super astra Dei sit. Cumque
Dominus loquatur ad Apostolos: <i>Sufficit discipulo, ut sit quasi magister, et
servo sicut Dominus suus (Matth. X, 25)</i>, et dicat ad Patrem: <i>Pater
sancte, da, ut sicut ego et tu unum sumus, ita et isti in nobis unum sint (Joan.
XVII, 11)</i>: iste in tantum sibi arrogat, ut super stellas coeli, quae non
corruerunt, solium suum positurum esse se jactet. Quodque infert: <i>Sedebo in
monte testamenti in lateribus Aquilonis;</i> pro quo LXX transtulerunt, <i>in
monte sublimi, super montes excelsos, qui sunt ad Aquilonem,</i> ad illud
referamus, quod in Jeremia dicitur: <i>Ab Aquilone exardescent mala super omnes
habitatores terrae (Jer. I, 14)</i>. Et quod olla succensa a facie
Aquilonis accenditur. Iste est Aquilo ventus durissimus, a quo suos vult
Dominus liberare captivos, et reducere in civitatem sanctam dicens: <i>Dicam
Aquiloni, adduc: et Africo, noli prohibere, adduc filios meos de terra
longinqua (Inf. XLIII, 6)</i>. Illud autem quod huic potest esse
contrarium, <i>montes Sion, latera Aquilonis, civitas regis magni,</i> facile
solvitur. Hi enim qui quondam erant in lateribus Aquilonis durissimi, postea
per poenitentiam in civitate Dei esse coeperunt. Semper istiusmodi Lucifer
quaerit ascendere super eos qui habent imaginem coelestis, et qui fulgent in
Ecclesia sicut astra Dei: et sedere in monte pacti sive testamenti, id est, in
Ecclesia, quae in sublimibus collocata est, et de lateribus quondam Aquilonis
habitatores possidet. Qui in tantum oblitus sui est, ut velit super nubes
ascendere, quibus mandavit Dominus, ne pluant super Israel imbrem, et ad quas
pervenit veritas Domini, cui loquitur et Abdias: <i>Si exaltatus fueris ut
aquila, et inter sidera coeli posueris nidum tuum, inde te detraham, dicit
Dominus (Abdias, IV)</i>. Infelix Judas, qui quasi nubes cum aliis
Apostolis mittebatur, ut plueret super Israel imbrem, et quasi stella inter
caeteras stellas erat, quibus Dominus loquebatur: <i>Luceat lumen vestrum coram
hominibus (Matth. V, 16)</i>, vitio suo suscepit ascensorem diabolum,
qui ut superbiae verba compleret, etiam hoc ausus est dicere: <i>Ero similis
Altissimo,</i> ut quomodo Christus habet Prophetas et Apostolos suos, sic et
ego habeam pseudoapostolos. Haec autem omnia referenda sunt ad haereticos, qui
cum deorsum sint, cum principe suo excelsos se esse jactant.</p>

<p><i>(Vers. 15.) Verumtamen ad infernum detraheris in profundum laci.</i>
LXX: <i>Nunc autem in infernum descendes, et ad fundamenta terrae.</i> Non ad
infernum sponte descendes [<i>Al.</i> descendens], hoc enim Domini Salvatoris
est, ut vinctos de inferis liberet, sed ad infernum detraheris invitus, ut qui
per virtutes poteras ad excelsa conscendere, per vitia detraharis ad poenas.
Sancti pennas habent aquilae, et pennas columbae, et possunt dicere: <i>Volabo,
et requiescam (Psal. LIV)</i>. Impii autem et Aegyptiorum similes,
demersi sunt quasi plumbum in aquis vehementissimis, et demersi sunt in
profundum sicut lapis <i>(Exod. XV)</i>. Unde et <i>iniquitas,</i> sive ut
melius habetur in Hebraeo, <i>impietas</i> super talentum plumbi sedere
conspicitur <i>(Zach. V)</i>. Ergo illud quod alibi legimus: <i>Omnis qui se
exaltat, humiliabitur (Luc. XVIII, 14)</i>, etiam rex confusionis passus
est, ut detraheretur <i>in fundamenta terrae,</i> sive ut verius in Hebraico habetur,
<i>in profundum laci.</i> De fundamentis terrae in Deuteronomio scribitur: <i>Ignis
succensus est in furore meo, ardebit usque ad infernum novissimum. Devorabit
terram, et fundamenta ejus (Deut. XXXII, 22)</i>, eos videlicet qui
terreni sunt. De lacu quoque, quod per eum profunda significentur inferni, illa
sunt testimonia: <i>Assimilatus sum cum descendentibus in lacum.</i> Et: <i>Posuerunt
me in lacum novissimum (Ps. LXXXVII, 5, 7)</i>. Sicut enim lacus aquas
ad se descendentes, ita infernus animas suscipit: ad quem lacum descendit
Banaias tempore nivis et frigoris, et interfecit in eo leonem <i>(II Reg.
XXIII, et I Par. XI)</i>. Unde et haeretici relinquunt fontem aquae viventis
Dominum, et fodiunt sibi lacus contritos qui aquam non valeant continere. De
his lacis, qui fervorem non habent Spiritus sancti; nec Jeremiae prophetae
similes sunt, qui juxta Septuaginta interpretes loquebatur: <i>Inveni aquam
calidam in deserto (Jerem. II)</i>; sed refrigescente charitate, calorem
Sancti Spiritus perdiderunt: ille est lacus, de quo idem Jeremias loquitur: <i>Sicut
refrigerat lacus aquam, sic refrigerat malitia habentes se (Jerem. VI,
7)</i>. Qui utinam, juxta Apocalypsim Joannis, aut calidi essent, aut frigidi <i>(Apoc.
III)</i>, id est, aut crederent, aut omnino non crederent, ne per teporem, et
simulationem fidei a Domino rejicerentur!</p>

<p><i>(Vers. 16, 17.) Qui te viderint, ad te inclinabuntur, teque
prospicient. Numquid iste est vir qui conturbavit terram? qui concussit regna?
qui posuit orbem desertum, et urbes ejus destruxit, et vinctis ejus non aperuit
carcerem?</i> Sive ut Septuaginta transtulerunt: <i>eos qui ducebantur non
solvit?</i> Qui viderint Nabuchodonosor regem Babylonium, non oculorum, sed
cordis intuitu, de coelo ad inferos corruisse, inclinabuntur humilitate, quae
contraria est superbiae, et illum prospicient ista dicentes: <i>Nonne iste est
vir,</i> sive <i>homo, qui conturbavit,</i> vel <i>concitavit terram?</i> Et
est sensus: Qui dixerat: Ero similis Altissimo, et se jactabat Deum, homo esse
convincitur, de quo in nono psalmo qui proprie contra diabolum est, dicitur: <i>Exsurge,
Domine, non confortetur homo (Ps. IX, 1)</i>. Et in Evangelio: <i>Inimicus
homo superseminavit zizania (Matth. XIII, 25)</i>. Unde ad eum, et
socios ejus dictum legimus: <i>Ego dixi, dii estis, et filii excelsi omnes. Vos
autem sicut homines moriemini, et sicut unus de principibus cadetis (Psal.
LXXXI, 6)</i>. Et ad eumdem sub figura principis Tyri dicitur: <i>Pro eo quod
exaltatum est cor tuum, et dixisti: Deus ego sum, habitatione Dei habitavi in
corde maris: tu autem es homo, et non Deus, et dedisti cor tuum sicut cor Dei</i>
<i>(Ezech. XXVIII, 2)</i>. Iste vir, et iste homo conturbavit universam terram,
eos videlicet qui audiunt cum Adam: <i>Terra es, et in terram ibis (Gen.
III, 19)</i>, et concussit regna sive reges, quorum cor in manu Domini est <i>(Prov.
XXI)</i>. Concussit, inquit, non subvertit. Unde et unus de his qui concussi
fuerant, et tamen non ruerat, loquebatur: <i>Mei autem pene moti sunt pedes</i>
<i>(Psal. LXXII, 2)</i>. Et Apostolus loquitur ad credentes, ut arripiant
armaturam Dei, et stent contra insidias diaboli <i>(Ephes. VI)</i>. Domus autem
quae supra petram fundata est, nulla tempestate concutitur <i>(Matth. VII)</i>.
Sequitur: <i>Qui posuit orbem terrarum desertum,</i> sive ut juxta Hebraicum,
praeter LXX, omnes alii transtulerunt, <i>quasi desertum.</i> Vitiis enim atque
peccatis orbem qui Hebraice dicitur THEBEL <span
dir=RTL>(&#1514;&#1489;&#1500;)</span><span dir=LTR></span><span
dir=LTR></span> fecit esse desertum, ut nullam haberet virtutem, vel eisdem
subjaceret vitiis, quibus gentium plena est solitudo. Urbes quoque ejusdem
destruxit orbis, ut de Ecclesiis Christi faceret synagogas diaboli, et
munditiam verae fidei haeretica sorde pollueret. Sed et vinctis ejus, id est,
orbis, non aperuit carcerem. Nos omnes vincti eramus, et clausi tenebamur in
carcere, quibus vinctis dixit Salvator, <i>exite,</i> et his qui erant in
tenebris, <i>revelamini.</i> Dominum enim solvit compeditos. Qui liberati ab
eo, gratias referunt dicentes: <i>Tu dissolvisti vincula mea (Ps. CXV,
17; Jer. II, Prov. V)</i>. Funibus enim peccatorum suorum unusquisque
constringitur: quos funes atque vincula solvere possunt et Apostoli, imitantes
magistrum suum qui eis dixerat: <i>Quaecumque solveritis super terram, erunt
soluta et in coelo (Matth. XVIII)</i>. Solvunt autem eos Apostoli
sermone Dei, et testimoniis Scripturarum, et exhortatione virtutum.</p>

<p><i>(Vers. 18, 19.) Omnes reges gentium universi dormierunt in gloria,
unusquisque in domo sua. Tu autem projectus es de sepulcro tuo sicut sanies:
pollutus, involutus cum interfectis, et confossis gladio, qui descendunt ad
lapides laci.</i> LXX: <i>Omnes reges gentium dormierunt in honore, homo in
domo sua. Tu autem projicieris in montibus sicut abortivum, abominabilis, et
involutus cum interfectis gladio descendentibus ad fundamenta terrae.</i> Reges
gentium quibus Deus secundum Canticum Deuteronomii gentes crediderat
gubernandas <i>(Deut. XXXII)</i>, qui concussi sunt a Nabuchodonosor, et tamen
non subversi, quorum nequaquam regnat peccatum; sed quia cor eorum in manu Dei
erat, minime corruerunt. Etenim Salvator, quomodo Deus deorum appellatur, sic
Dominus dominantium, et rex regum. Isti igitur reges universi requieverunt in
gloria sua, unusquisque in domo sua. Diversae quippe apud Patrem sunt mansiones
<i>(Joan. XIV)</i>: et pro varietate virtutum, habitationum differentiae. Porro
Nabuchodonosor projectus est de sepulcro suo, nec in morte a cruciatibus
conquievit. Projectus est autem quasi <i>sanies,</i> quae Hebraice dicitur
NESER <span dir=RTL>(&#1504;&#1510;&#1512;)</span><span dir=LTR></span><span
dir=LTR></span>, quam Aquila <span class=g>&#7984;&#967;&#8182;&#961;&#945;</span>
interpretatus est, <i>tabem</i> [<i>Al.</i> tabum] videlicet et <i>pedorem,</i>
quem Symmachus <span class=g>&#7956;&#954;&#964;&#961;&#969;&#956;&#945;</span>,
id est, <i>abortivum,</i> LXX <i>mortuum,</i> Theodotio <i>germen:</i> quamquam
hoc ipsum verbum supra <i>(Cap. XI, 1)</i> ubi de Christo legimus: <i>Egredietur
virga de radice Jesse, et flos de radice ejus ascendet,</i> LXX <i>florem,</i>
Theodotio <i>germen,</i> Aquila <span class=g>&#7936;&#954;&#961;&#8051;&#956;&#959;&#957;&#945;</span>,
id est, <i>virgultum,</i> interpretati sunt. Proprie autem <i>Neser</i> dicitur
<i>virgultum,</i> quod ad radices arborum nascitur, et ab agricolis avulsum
quasi inutile projicitur, unde et nos <i>stirpem inutilem</i> transtulimus.
Igitur Nabuchodonosor quasi stirps inutilis incendio praeparatus, vel sicut
sanies pollutus, et involutus his qui ab eo interfecti sunt gladio, et
descenderunt usque ad fundamenta laci, detrahetur in profundum, et ne cum his
quidem habebit consortium sepulturae quos interfecit. Alterius enim poenae est
auctor delicti, et alterius qui ab auctore compulsus est. Iste est gladius quo
vulnerati sunt plurimi, et interfecti, de quo in septimo psalmo legimus: <i>Nisi
conversi fueritis, gladium suum vibrabit, arcum suum tetendit, et paravit eum.
Et in ipso paravit vasa mortis: sagittas suas ardentibus effecit (Psal.
VII, 13, 14)</i>, his videlicet, qui in suum cor ignita diaboli jacula
susceperunt. Porro juxta LXX, cadaver Nabuchodonosor cum plurimis interfectis
pollutum atque confossum jacebit in superbiae montibus, et deducetur ad
inferos. Fundamenta autem laci, pro lapidibus laci, interpretatus est
Symmachus, ut aliis verbis profundum, et tartarum significaret inferni.</p>

<p><i>(Vers. 20.) Quasi cadaver putridum non habebis consortium neque
cum eis in sepultura. Tu enim terram tuam disperdidisti, populum tuum
interfecisti.</i> LXX: <i>Quomodo vestimentum commixtum sanguine non erit
mundum, sic nec tu eris mundus, quia terram meam perdidisti, et populum meum
interfecisti.</i> Quia multum inter se Hebraicum distat, et LXX editio,
separatim de singulis disseramus. <i>Sicut cadaver putridum,</i> sive ut Aquila
transtulit, <i>conculcatum,</i> non habebis consortium sepulturae, nec cum his
quidem quos interfecisti. Tu enim magister es, illi fuere discipuli: et cui
plus creditum est, plus exigitur ab eo. Tu enim terram tuam disperdidisti,
populum tuum occidisti, eos videlicet qui tibi crediti sunt gubernandi. Unde ad
Salvatorem audet dicere: <i>Haec omnia mihi tradita sunt, et dabo tibi ea, si procidens
adoraveris me (Matth. IV, 9)</i>. Cadaver autem diaboli putridum, ob
magnitudinem peccatorum dubitare non poterit, qui legerit peccatum esse
fetidissimum, ipso peccatore dicente: <i>Computruerunt et corruptae sunt
cicatrices meae a facie insipientiae meae (Psal. XXXVII, 6)</i>. E
contrario virtus boni odoris est: unde et spiritualium fratrum dilectio
comparatur unguento, quod descendit super barbam, barbam Aaron, et super oram
vestimenti ejus <i>(Psal. CXXXII)</i>. Et ad sponsam sponsus loquitur: <i>Odor
tuus suavis, et facies tua speciosa (Cant. II, 14)</i>. Quomodo autem
cadaver diaboli spiritualiter conculcetur, illud Apostoli docet nos: <i>Deus
conteret Satanam sub pedibus vestris velociter (Rom. XVI, 20)</i>. Et
Domini verba dicentis: <i>Quasi lutum platearum delebo eos (Psal. XVII,
43)</i>. Iste quia terram sibi creditam perdidit, et commissum sibi populum
trocidavit, nequaquam eos vivos reservans Deo, sed socios suae praeparans
sepulturae: propterea non erit, nec vocabitur in aeternum semen pessimorum.
Porro juxta LXX hunc habet sensum: o Lucifer qui mane oriebaris, qui quando
habebas opera virtutis et luminis, vestimentum eras Dei, et de te dici poterat:
<i>Amictus lumine sicut vestimento (Psal. CIII, 2)</i>: quia multos
interfecisti gladio, qui descenderunt ad infernum, et eorum pollutus es
sanguine, nequaquam vocaberis vestimentum Dei, sed vestimentum cruore
permixtum, non maculatum atque pollutum, ut aliquid mundi habere videaris, sed
totum sanguine cruentatum. Et hoc notandum quod ad diabolum dicatur: sicut
vestimentum commixtum sanguine non erit mundum, sic et tu non eris mundus. Ubi
sunt ergo qui dant diabolo poenitentiam, et dicunt illum posse mundari? Nec
statim latemur haeresim, quae diversas asserit esse naturas; et aliam esse quae
numquam recipiat sanitatem. Non enim hoc vestimentum per se immundum est, et
ita a Deo conditum, quo olim Deus vestiebatur; sed quia commixtum ex sanguine,
et totum se polluit suo vitio, et malis accedentibus, non erit mundum. Et
propterea non erit mundum, quia terram Domini perdidit, populum ejus interfecit,
terram Judaeae et [<i>Fort.</i> id est] terram confessionis et sanctos quosque
perdens atque interficiens: et ideo non manebit in perpetuum. Unde et in
Evangelio dicitur: <i>Ite in ignem aeternum, qui praeparatus est diabolo et
angelis ejus (Matth. XXV, 41)</i>. Quomodo autem sanctus vestimentum Dei
est, et vestimentum novum, et vestitur tunica salutis atque laetitiae, dicens: <i>Exsultet
anima mea in Domino: induit enim me vestimento salutis, et tunica laetitiae
circumdedit me (Isa. LXI, 10)</i>: sic e contrario peccator, qui portat
imaginem veteris hominis atque terreni, meretur audire: <i>Ecce omnes vos quasi
vestimentum veterascemini, et tinea devorabit vos (Isa. L, 9)</i>. Qui
autem profecerit in scelere, et vetustatem noluerit emundare novitate,
nequaquam veteri vestimento, sed panno menstruatae mulieris comparabitur
dicens: <i>Erravimus, et facti sumus immundi omnes nos, sicut pannus
menstruatae universa justitia nostra</i>.</p>

<p><i>(Vers. 21, 22.) Semen pessimorum, praeparate filios vestros
occisioni iniquitatum patrum suorum: non consurgent nec haereditabunt terram,
neque implebunt faciem orbis civitatum. Et consurgam super eos, dicit Dominus
exercituum: et perdam Babylonis nomen et reliquias, et germen, et progeniem,
ait Dominus exercituum.</i> LXX: <i>Semen pessimum, praepara filios tuos occisioni
peccati patris tui: ut non consurgant et possideant terram, et impleant terram
civitatum. Et insurgam eis, dicit Dominus Sabaoth: et disperdam nomen eorum et
reliquias et semen.</i> Pro semine pessimo, quod LXX transtulerunt, in Hebraico
scriptum est ZERA MRIM <span dir=RTL>(&#1494;&#1512;&#1506;&nbsp;&#1502;&#1512;&#1506;&#1497;&#1501;)</span><span
dir=LTR></span><span dir=LTR></span>, quod caeteri <i>semen pessimorum</i>
interpretati sunt. Non quod ipsum semen per seipsum malum sit: Deus enim omnia
fecit bona <i>(Genes. I)</i>; sed ab his, qui sua voluntate sunt pessimi, semen
ortum sit malum, quod voluntate fit, non natura: Unde et in Daniele legimus: <i>Semen
Chanaan et non Juda (Dan. XIII, 56)</i>. Et de bonis filiis dicitur ab
Apostolo: <i>In Christo Jesu per Evangelium ego vos genui (I Cor. IV,
15)</i>. Et in Evangelio: <i>Quotquot eum receperunt, dedit eis potestatem ut
filii Dei fierent (Joan. I, 12)</i>. Omnis enim qui facit peccatum, de diabolo
est. Huic igitur praecipitur semini, ut filios suos, omnes scilicet
cogitationes pessimas, et opera mala, praeparet occisioni, quae ex impiis nata
sunt patribus, haud dubium quin contrarias significet fortitudines. Qui pessimi
filii ideo trucidantur in iniquitatibus patrum suorum, ne ultra consurgant et
possideant terram, quae a sanctis possidenda est et implenda, ut civitates in
ea Domini construantur. Et quia non est hominum perfecta victoria: <i>Nisi enim
Dominus custodierit civitatem, in vanum vigilabunt qui custodiunt eam (Psal.
CXXVI, 2)</i>: ideo Dominus ipse consurget adversus filios pessimorum, et
disperdet de confusione nomen eorum et reliquias, et omne germen et progeniem,
ne ultra pullulent in urbibus Domini. Legimus in Evangelio <i>(Joan. VIII)</i>,
quod diabolus ab initio mendax sit et pater ejus, id est, mendacii, quod multi
non intelligentes, patrem diaboli volunt esse draconem, qui regnet in mari,
quem Hebraei appellant <i>Leviathan.</i> Et hoc putant loco convenire praesenti
juxta LXX Interpretes, qui dixerunt: <i>pro peccatis patris tui:</i> cum
perspicue in Hebraeo, ABOTHAM <span dir=RTL>(&#1488;&#1489;&#1514;&#1501;)</span><span
dir=LTR></span><span dir=LTR></span> [<i>Al.</i> OBOTHUM] non <i>patris
tui,</i> sed <i>patrum suorum</i> significet.</p>

<p><i>(Vers. 23.) Et ponam eam in possessionem hericii, et in paludes
aquarum: scopabo eam in scopa terens, dicit Dominus exercituum.</i> LXX: <i>Et
ponam Babyloniam desertam, dicit Dominus, ita ut habitent in ea hericii, et
erit in nihili. Et ponam eam luti voraginem, in perditionem.</i> Cum perdiderit
Dominus exercituum nomen Babylonis, et reliquias, et germen, et universam
progeniem, non erit ejus perditione contentus, nisi dederit eam possessionem
hericii, et paludes aquarum, et scopaverit eam non leviter, et fortuito: sed
terens ut nihil in ea antiquarum sordium resideat. In Actibus Apostolorum
scribitur <i>(Act. X et XI)</i>, in vase illo linteo, quod quatuor demissum
principiis pendebat e coelo, omnia genera quadrupedum, et reptilium, et
volatilium contineri, quod postea Apostolus disserens, Deus, inquit, ostendit
mihi nullum hominem immundum dicere. Mores ergo hominum in diversis animantibus
monstrabantur, sicut Pharisaei et Sadducaei propter nequitiam appellantur
genimina viperarum, et propter dolos Herodes vulpes dicitur <i>(Luc. III et
XIII)</i>; et luxuriosi pronique ad voluptatem, equi appellantur, insanientes
in feminas <i>(Jerem. V)</i>: Et, <i>nolite fieri sicut equus et mulus, in
quibus non est intelligentia (Psal. XXXIV)</i>. E contrario innocentes,
columbae vocantur et oves. Igitur juxta doctrinam Domini Salvatoris, qui curas
istius saeculi et seductionem divitiarum spinas appellavit, hericius mihi
videtur, qui juxta Apostolum, gaudet in incerto divitiarum <i>(I Tim. VI)</i>,
et armatum se non armatura Dei, sed spinis atque peccatis hujus mundi esse
confidit, cui rectissime dicitur illud Evangelicum: <i>Stulte, hac nocte
auferetur anima tua a te, quae autem parasti cujus erunt (Luc. XII, 20)</i>?
Tales habitatores habet Babylon deserta virtutibus, ubi non est ager irriguus,
qui afferat fructus diversorum seminum, sed paludes infertiles, et limosae ac
lutosae, in quibus coeno gaudentia reptant animalia. Quamobrem clementissimus
Dominus scopavit eam vehementissime terens, et quasi quodam verriculo [<i>Al.</i>
everriculo] ad purum usque mundavit, ut Babylonia semina pereant, et a solis
habitentur hericiis. Quando viderimus aliquem divitiarum immersum luto, et ut
LXX interpretati sunt, <i>barathro,</i> hoc est profunda voragine, et quasi
coenosa palude circumdari, non dubitemus eum appellare hericium, habitatorem
desertae Babylonis.</p>

<p><i>(Vers. 24, 25.) Juravit Dominus exercituum dicens, si non ut
putavi ita erit, et quomodo mente tractavi sic eveniet, ut conteram Assyrium in
terra mea, et in montibus meis conculcem eum. Et auferetur ab eis jugumejus, et
onus illius ab humero eorum tolletur.</i> Postquam hericius habitaverit in
deserta Babylone, et pro agris irriguis ac fertilibus paludes cuncta
operuerint: ita ut nihil pristini seminis et abundantiae in Babylone resideat,
juramentum Domini complebitur, et eveniet quod mente tractavit, ut conteratur
Assyrius in terra ejus, et in montibus illius conculcetur. Hostis quippe
temerarius, non solum terram Dei et humiliora quaeque occupare festinat, sed
etiam eos, qui in Dei servitute virtutibus profecerunt, ita ut montibus
comparentur, et dicatur de eis: <i>Fundamenta ejus in montibus sanctis (Ps.
LXXXVI, 1)</i>. Et nota proprietatem. In terra conteritur: in montibus Dei ab
ipso Domino conculcatur. Cum enim omnes inimici positi fuerint sub pedibus
Christi, ita ut novissima destruatur mors, tunc auferetur a sanctis gravissimum
jugum Assyrii, quo eos ante depresserat, et onus, sive ut LXX transtulerunt <span
class=g>&#954;&#8166;&#948;&#959;&#962;</span>,
id est, <i>gloria,</i> ab humero eorum tolletur, ut sublato jugo Assyriorum
videant requiem, quia bona est, et terram, quia uberrima est, et supponant
cervices suas jugo Christi ad laborandum, et fiant viri agricolae. Unde et <i>Issachar</i>
qui interpretatur <i>est merces,</i> ex virtutibus nomen accepit. Et in
Propheta legimus: <i>Est merces his qui serviunt Domino (Jerem. XXXI,
16)</i>; et in alio loco: <i>Ecce Dominus, et merces ejus cum eo (Isai.
XL, 10)</i>, qui reddet unicuique secundum opus suum. Quod autem conterantur et
conculcentur Assyrii, id est, contrariae fortitudines, et illud Evangelicum
docet: <i>Ecce dedi vobis potestatem calcandi super serpentes, et scorpiones,
et super omnem virtutem inimici (Luc. X, 19)</i>. Et Apostoli verba
testantur: <i>Deus conteret Satanam sub pedibus vestris velociter (Rom.
XVI, 20)</i>.</p>

<p><i>(Vers. 26, 27.) Hoc consilium quod cogitavit super omnem terram,
et haec manus extenta super universas gentes. Dominus enim exercituum decrevit,
et quis poterit infirmare? Et manus ejus extenta, et quis avertet eam?</i> Pro
omni terra LXX <i>universum orbem</i> interpretati sunt in fine oneris vel
visionis contra Babylonem. Quod latebat aperitur, Deum cogitasse consilium
super omnem terram, id est, orbem terrarum, et non contra terram tantum
Chaldaeorum et regem Assyrium atque Chaldaeum: et extentam sive elevatam manum
ejus super omnes gentes, et non super unam gentem Babyloniam. Ex quo
ostenditur, cuncta quae dicta sunt non ad unam provinciam specialiter, sed
contra orbem terrarum generaliter pertinere. Quodque dicitur: <i>Quis poterit
infirmare, et quis avertet eam?</i> non pro difficili debemus accipere, sicut
illud legitur: <i>Quis sapiens et intelliget haec (Ps. CVI, 43)</i>? Et:
<i>Quis, putas, est fidelis et prudens dispensator (Luc. XII, 52)</i>?
et caetera his similia; sed pro impossibili. Nullus enim poterit Domini
infirmare consilium, et manum ejus extentam sive sublimem, ne percutiat,
avertere.</p>

<p><i>(Vers. 28, seqq.) In anno quo mortuus est rex Achaz, factum est
onus istud. Ne laeteris, Philisthaea omnis tu, quoniam comminuta est virga
percussoris tui. De radice enim colubri egredietur regulus, et semen ejus
absorbens volucrem. Et pascentur primogeniti pauperum, et pauperes fiducialiter
requiescent, et interire faciam fame radicem tuam, et reliquias tuas
interficiam.</i> LXX: <i>Anno quo mortuus est rex Achaz factum est verbum
istud: Ne laetemini, alienigenae omnes, contritum est enim jugum ejus qui
percutiebat vos. Siquidem ex semine serpentis egredientur genimina aspidum, et
ex geniminibus eorum egredientur serpentes pennati. et pascentur pauperes per
eum, et pauperes homines in pace requiescent. Interficiet autem in fame semen
tuum, et reliquias tuas occidet.</i> Mortuo <i>Achaz,</i> qui interpretatur <span
class=g>&#954;&#945;&#964;&#940;&#963;&#967;&#949;&#963;&#953;&#962;</span>,
id est, <i>obtentio</i>, sive <i>possessio,</i> quem regem impiissimum legimus,
fit pondus istud super Philisthiim, sive verbum. Vivente enim illo, et regnante
in peccatoribus, nec pondus contra alienigenas, nec sermo Dei fieri poterat ad
Prophetam. Quod quidem et supra dixisse me memini, quando Ozia mortuo, vidit
Isaias Dominum sedentem super thronum excelsum et elevatum. Et in Exodo legimus
<i>(Exod. XXII)</i>, quod postquam mortuus est rex Aegypti, ingemuerint filii
Israel ab operibus suis, et exclamaverint, et ascenderit clamor eorum ab
operibus, et exaudierit Dominus gemitus eorum. Nisi enim esset mysticum quod
dicebatur, illo magis regnante clamare debuerant, quando luto et lateribus
deserviebant. Praecipitur ergo Philisthiim, quos nunc Palaestinos vocant, et
semper a LXX <span class=g>&#7936;&#955;&#955;&#972;&#966;&#965;&#955;&#959;&#953;</span>,
id est, <i>alienigenae</i> transferuntur; et dicitur eis ne gaudeant neque
laetentur, quoniam contriverint virgam, vel jugum percussoris sui <i>(Hebr.
XII, 6)</i>. <i>Quem enim diligit Dominus corripit, et castigat omnem filium
quem recipit.</i> Et quasi filios nos erudit Deus, quando visitat in virga
iniquitates nostras, et in flagellis peccata nostra, ut misericordiam non
auferat a nobis <i>(Ps. LXXXVIII)</i>. Haec est virga de qua in alio Psalmo
scribitur: <i>Virga tua et baculus tuus ipsa me consolata sunt (Ps.
XXII, 4)</i>. Haec est virga, et hoc jugum quod cervicibus omnium vult Salvator
imponere, ut deposito jugo Nabuchodonosor, portent jugum Christi. Quod si quis
abjecerit atque contriverit, statim de semine sive radice serpentis, qui est
coluber tortuosus, egredientur regulus et aspides, et de aspidibus exibunt
serpentes volantes, sive qui absorbeant volucres. Abjecto autem jugo Dei, et
contrita Domini disciplina, primum in cogitationibus nostris semen colubri
radicatur, secundo de semine pessimo nascitur regulus, qui rex serpentium est,
et afflatu suo atque conspectu homines occidere dicitur: sive genimina aspidum,
de quibus in Psalmo dicitur: <i>Venenum aspidum sub labiis eorum (Ps.
XIII, 3; et CXXXIX, 4)</i>, quae peccata sunt varia, et de cogitationum pessimo
thesauro in mala opera prorumpunt. Cumque regnaverint in hominibus alienigenis,
qui a Deo alieni sunt, statim egrediuntur serpentes pennati; ut non sufficiat
eis cogitasse, et fecisse quae mala sunt, nisi patrocinium quoque malorum
operum quaesierint, et diversas finxerint haereses. Ego puto serpentes esse
pennatos, qui se exaltant et elevant contra scientiam Dei, et ponunt in coelum
os suum: vel qui absorbent volucres, hoc est, qui venenato ore singulos quosque
volare cupientes, et ad excelsa consurgere, suis faucibus devorant. Et hoc
interim de malis. Caeterum qui non contriverunt virgam et jugum percussoris
sui, sed cervicem suam Domino subjecerunt, et sunt pauperes spiritu, pascentur,
et dicent: <i>Dominus pascit me, et nihil mihi deerit (Ps. CXXII, 1)</i>.
Et a Domino audient: <i>In pascuis uberrimis pascam eos (Ezech. XXXIV;
Joan. X)</i>; et ingredientur et egredientur, et pascua invenient. Et pascentur
pauperes per eum, qui eos percutit, ut emendet: et in pace requiescent, sive,
pastore sollicito, ipsi agent fiducialiter, et cum Lazaro requiescent in sinu
Abrahae <i>(Luc. XVI)</i>. Qui autem contriverunt jugum et virgam percussoris
sui, famem perpetuam sustinebunt; ut non alantur sermone Dei: sed omnes eorum
reliquiae intereant, ne quid de malo semine germinetur.</p>

<p><i>(Vers. 31, 32.) Ulula porta, clama civitas: prostrata est
Philisthaea omnis. Ab Aquilone enim fumus venit: et non est qui effugiat agmen
ejus. Et quid respondebitur nuntiis gentis, quia Dominus fundavit Sion, et in
ipso sperabunt pauperes populi ejus?</i> Pro <i>nuntiis,</i> id est, <i>Angelis,</i>
quos solus Symmachus transtulit, omnes <i>reges</i> interpretati sunt, verbi
ambiguitate decepti, quia praeter unam litteram ALEPH, quae in Angelorum
vocabulo addita est, eodem <i>reges</i> et <i>Angeli</i> apud Hebraeos
appellantur nomine, id est, MALACHE (<i>Reges</i> <span
dir=RTL>&#1502;&#1500;&#1499;&#1497;</span><span dir=LTR></span><span
dir=LTR></span>, <i>Angeli</i> <span
dir=RTL>&#1502;&#1500;&#1488;&#1499;&#1497;</span><span dir=LTR></span><span
dir=LTR></span>). In libro Hebraicorum Nominum reperi <i>Philisthiim</i>
interpretari <i>cadentes poculo.</i> Qui ergo inebriati sunt calice Babylonis,
et biberint vinum in quo est luxuria; et inter caetera vitia propter ebrietatem
regnum Dei juxta Apostolum non fuerint consecuti <i>(Ephes. V)</i>, his
praecipitur, ut porta eorum ululet, et clamet civitas. Portam, haereticorum os
arbitror, quo blasphemant: civitatem, animam, quae malarum cogitationum
thesaurus est. Haec ululare debet et plangere, quia omnis prostrata est, in
terramque dejecta, et nihil in ea sanae intelligentiae est Deique sapientiae.
Quare ululat porta? quam ob causam clamat civitas? quia prostrata est omnis
Philisthaea. Curque prostrata sit, sequens versus ostendit: <i>Ab Aquilone
fumus venit, et non est qui effugiat agmen ejus.</i> Fumus iste ardentibus
diaboli jaculis suscitatur, qui noxius est oculis, et contrarius lumini, et ab
Aquilone oritur, a quo in Jeremia olla succenditur <i>(Jerem. I, 14)</i>, et a
quo exardescunt mala super omnes habitatores terrae, qui non possunt dicere: <i>Accola
sum et peregrinus, sicut omnes patres mei (Ps. CXVIII, 19)</i>; sed in
terra habitant. Unde et in Proverbiis legitur: <i>Aquilo ventus durus (Prov.
XXV, 23; Eccli. XLIII)</i>. Nomine autem alio dexter vocatur, qui cum per se
durus sit et sinister, et cervice durissima jugum Dei nolit recipere, vocatur
dexter ab his qui ponunt dulce amarum, et amarum dulce; qui ponunt tenebras
lucem, et lucem tenebras. Et nullus est, qui fumi hujus agmen effugiat; nemo
enim absque peccato, nec si unius quidem diei fuerit vita ejus <i>(Job. XXV)</i>.
Cumque Philisthaea corruerit, et fumus ejus universa penetrarit, ita ut eum
nullus possit effugere, quid dicetur Angelis, qui singulis praesunt gentibus,
admirantibus et scire cupientibus, cur sola Sion in specula et in sublimibus
collocata amaritudinem fumi hujus evaserit? Quid igitur dicetur eis? Nempe hoc
quod sequitur: <i>Quia Dominus fundaverit eam,</i> et ipse sit fundamentum
ejus. Fundaverit autem eam super fundamentum prudentiae, justitiae,
fortitudinis, et temperantiae, sub quibus nominibus Christus intelligitur, de
quo et Apostolus ait: <i>Fundamentum enim aliud nemo potest jacere, praeter eum
qui positus est Jesum Christum (I Cor. III, 11)</i>. Qui autem fatuus
est, et stulta loquitur, et cor ejus vana intelligit, aedificat domum suam
super arenam, quae non habet fundamentum. In hac ergo Sion, quae fundata est a
Domino, sperabunt pauperes sive mansueti, et humiles populi ejus, de quibus
dicitur: <i>Beati mites, quoniam ipsi possidebunt terram (Matth. V, 4)</i>:
et qui audierunt Dominum loquentem: <i>Discite a me quia mansuetus sum, et
humilis corde (Matth. XII, 29)</i>. Qui ante gloriam humiliati sunt, et
audierunt dicentem apostolum Petrum <i>(I Petr. V, 6)</i>: <i>Humiliamini sub
potenti manu Dei, ut vos exaltet in tempore visitationis.</i> Pauperes autem
ipsi sunt, de quibus supra legimus: <i>Pascentur primogeniti pauperum, et
pauperes fiducialiter requiescent</i>.</p>

<p><i>(Cap. XV.—Vers. 1.) Onus Moab.</i> LXX.: <i>Verbum contra
Moabitidem.</i> Symmachus et Theodotio: <i>Assumptio Moab.</i> Quomodo
circumcisio et carnalis est, et spiritualis et de spirituali ab Apostolo
dicitur: <i>Nos enim sumus circumcisio, qui spiritu Deo servimus, et gloriamur
in Domino, et non in carne confidimus (Philipp. III, 3)</i>; et rursum
ad distinctionem spiritualis Israelis, dicitur de carnali: <i>Videte Israel
secundum carnem (Cor. X, 18)</i>: et, <i>Vos gentes in carne (Ephes.
II, 11)</i>; sic <i>Moab</i> accipiendus est spiritualiter, qui interpretatur <i>de
patre,</i> sive <i>aqua paterna,</i> de incestu, et ebrietate conceptus, quod
quodammodo absente, immo nesciente patre, videretur esse generatus. In multis
Scripturarum locis de Moab legimus, et maxime in Numerorum volumine, quando
Balac rex Moabitarum ad maledicendum, Balaam invitavit hariolum, qui inter
caetera etiam hoc contra Moab mysticum prophetavit: <i>Orietur stella ex Jacob,
et consurget homo ex Israel, et percutiet principes Moab (Num. XXIV, 17)</i>.</p>

<p><i>(Vers. 1)</i>. <i>Quia nocte vastata est Ar, Moab conticuit; quia nocte
vastatus est murus, Moab conticuit.</i> LXX: <i>Nocte periit Moabitis, nocte
enim periit murus Moabitidis.</i> Pro AR <span
dir=RTL>(&#1506;&#1512;)</span><span dir=LTR></span><span dir=LTR></span>, quod solus Theodotio ita posuit, ut legitur in Hebraeo,
Aquila et Symmachus, <i>urbem</i> interpretati sunt, non considerantes, quod
inter AIN et RES elementa Hebraica, JOD litteram non haberet, quae si esset,
recte civitas diceretur. Sapientia saecularis, de qua Dominus loquitur per
Prophetam: <i>Perdam sapientiam sapientium, et prudentiam prudentium reprobabo</i>
<i>(Abdiae 8; I Cor. I, 19)</i>: quia auctorem sui sensum habet, qui ex
conditione Dei generatur, videtur quidem de patre nasci, quod interpretatur <i>Moab;</i>
sed quia adulter est, et adversarius populo Dei, de incestu, et spelunca ac
nocte generatur. Unde in nocte periit, in errore scilicet sempiterno. Et
Aegyptii in mari Rubro vigilia matutina, quae nocturnum tempus ostendit,
fluctibus obruti sunt <i>(Exod. XIV)</i>. Et Lot, Sodomitis nocte pereuntibus,
venit in Segor, et ortus est ei sol <i>(Gen. XIX)</i>. Quod intelligens beatus
Apostolus scribit de sanctis atque perfectis <i>(I Thess. V, 6, 7)</i>: <i>Non
sumus noctis, neque tenebrarum, sed sumus filii diei. Qui enim dormiunt, nocte
dormiunt, et qui inebriantur, nocte ebrii sunt.</i> Nos autem qui diei sumus,
vigilemus induti lorica fidei et charitatis. Et quia noctem reliquerat, et
filius diei esse jam coeperat, loquitur ad credentes: <i>Nox praecessit, dies
autem appropinquavit, quasi in die cum honestate ambulemus, non in
comessationibus et ebrietatibus, non in cubilibus et luxuria (Rom. XIII,
12)</i>. Pereunte autem nocte Moabitide, etiam murus ejus, qui dialectica arte
constructus est, in eadem nocte vastatus est atque destructus, et aeterna
taciturnitate conticuit. Porro <i>Ar,</i> quod interpretatur <span
class=g>&#7936;&#957;&#964;&#943;&#948;&#953;&#954;&#959;&#962;</span>,
id est, <i>adversarius,</i> hoc ostendit, quod haec sapientia, quae adversaria
Dei est, Ecclesiastico sermone contra se pugnante, superata sit.</p>

<p><i>(Vers. 2.) Ascendit domus, et Dimon ad excelsa in planctum.</i>
LXX: <i>Contristamini in vobis, peribit enim Dimon, ubi ara est: illuc
ascendetis ad plorandum.</i> Omnis domus adversae sapientiae, et <i>Dibon,</i>
quae interpretatur <i>fluxus eorum,</i> ascendit excelsa, in quibus
superbierat: non ut hostias immolet, sed plangat in quibus ante peccaverat. Et
revera mendacium instar fluminis transit, et praeterfluit, et numquam potest
stabili mansione consistere. Sermo autem Dei, qui compactus est, stabilis est.
Unde et manna, quod videtur quasi glacies super faciem terrae, non
praeterfluit, sed consistit. Porro juxta LXX, Moabitae moerere jubentur et
plangere, non super aliis, hoc enim perfectorum est super semetipsis, quia et
Dibon eorum, id est, sermo compositus, qui fluebat more torrentis, periturus
sit: in quo habebant quasi aram consecrationis suae, et omnes divitias
saeculares. Unde et in psalmo dicitur: <i>Divitiae si affluant, nolite cor
apponere.</i> Initium autem salutis est, sua intelligere et flere peccata.</p>

<p><i>(Vers. 3 seqq.) Super Nabo et super Medaba Moab ululabit: in
cunctis capitibus ejus calvitium, omnis barba radetur. In triviis ejus accincti
sunt sacco: et super tecta ejus et in plateis ejus omnis ululat</i> [Vulg. <i>ululatus]:
descendet in fletum. Et clamabit Esebon et Eleale: usque ad Jasa audita est vox
eorum: super hoc expediti Moab ululabunt: anima ejus ululabit sibi. Cor meum ad
Moab clamabit: vectes ejus usque ad Segor vitulam conternantem: per ascensum
enim Luith flens ascendet, et in via Oronaim clamorem contritionis levabunt:
aquae enim Nemrim desertae erunt: quia aruit herba, defecit germen, viror omnis
interiit. Secundum magnitudinem operis, et visitatio eorum: ad torrentem
salicum ducent eos: quoniam circumit clamor terminum Moab: usque ad Agallim
ululatus ejus, et usque ad puteum Elim clamor ejus: quia aquae Dimon repletae
sunt sanguine. Ponam enim super Dimon additamenta his qui fugerint de Moab
leonem, et reliquiis terrae.</i> Quia omnis prophetiae hujus pene unus est
sensus, ne eam per partes proponendo lacerarem, simul universam posui, et quid
mihi secundum anagogen videatur in singulis, brevi sermone percurram, <i>Nabo</i>
interpretatur <i>sessio</i> vel <i>prophetia: Medaba, de saltu: Esebon
cogitationes: Eleale, ascensio: Jasa, factum</i> sive <i>mandatum: Segor,
parva: Luith, genae: Oronaim, foramen moeroris: Nemrim, pardi</i> sive <i>praevaricatores:
Agallim, vituli</i> vel <i>arenarum tumuli: Elim, arietes</i> sive <i>fortes;
Dimon, sufficiens moeror.</i> Quia igitur omne dogma contrarium veritatis, quod
absque inspiratione Dei de humano sensu in erroris tenebris nascitur, nocte
vastatum est, et argumenta illius, quae intelliguntur muri, Ecclesiastico
sermone destructa sunt; ita ut aeterno silentio conticuerint, in tantum ut
universa eorum factio, ad poenitentiam et lacrymas verteretur, super Nabo, id
est, prophetiam et sessionem, id est, magistros eorum, et super Medaba, ubi non
sunt arbores fructuosae, sed saltus infertilis, in quo habitant bestiae, de quo
in vicesimo octavo psalmo scriptum est: <i>Et revelabit condensa saltus:</i>
erit ululatus et planctus, et omnia de capitibus eorum eloquentiae ornamenta
tollentur; ita ut nudi maneant et deformes. Et si quid virilitatis habere
videbantur in barba, rasum a viro Ecclesiastico, effeminatum et debile
comprobetur. In triviis quoque eorum, id est, diverticulis errorum, dum pro
voluntate sua fingit unusquisque quod voluerit, accingitur sacco poenitentiae, et
super tecta ac domata, in quibus primum se sublimes esse credebant; et in
plateis (quia non ingrediuntur per angustam viam, quae ducit ad vitam, sed per
latam, quae ducit ad mortem) erit ululatus. Et nequaquam ascendent in
superbiam, sed descendent in fletum Tunc intelligent omnes cogitationes suas
vanas, quod interpretatur Esebon, et cassum ascensum superbiae, quod Eleale
sonat, ut vox eorum audiatur usque ad mala opera quae fecerunt, et mandatum
quod putabant Dei, propria se confessione damnantes. Propterea vectes, id est,
qui firmi fuerint in Moab, et errorem suum intellexerint, ululabunt, et spem
habere profectus incipient, cum anima eorum ululaverit sibi. Unde Propheta
compatientis affectu loquitur ad eos, quorum anima ululabat [<i>Al.</i> ululat]
sibi, et dicit: <i>Cor meum ad Moab clamabit,</i> ut eos ad poenitentiam
provocem. Vectes autem eorum et omnia firmamenta, quae habere in haeresibus
videbantur, ad Segor, hoc est, ad <i>parvulum</i> usque pervenient: et
ostendentur non robusti esse, sed fragiles. Haec autem Segor, hoc est, <i>parva</i>
poenitentia si perseveraverit, perducet eos ad perfectam salutem: quod vitula
trium annorum significat, juxta illud quod in Genesi legimus, ubi praecipitur
Abraham, ut offerat vitulum, arietem, et hircum trium annorum, perfectum
scilicet sacrificium, ut haeres Domini esse mereatur <i>(Genes. XV)</i>. Cumque
egerint poenitentiam, per Luith, id est, genarum lacrymas ad altiora
conscendent. Et hoc quasi moeroris foramine atque introitu, clamorem
contritionis levabunt ad Dominum, ut possint dicere: <i>Sacrificium Deo
spiritus contribulatus: cor contritum et humiliatum Deus non despiciet (Ps.
L, 19)</i>. Et hoc fiet, quia aquae Nemrim, id est, doctrina haereticorum, quae
pardis et praevaricatoribus comparatur, deserta erit, et deducetur ad nihili.
Pardi sunt, quorum in Jeremia varietates et maculae non mutantur <i>(Jerem.
XIII)</i>, et apostatae, de quibus in Psalmis legimus <i>Praevaricatores
reputavi omnes peccatores terrae (Ps. CXVIII)</i>, 119) Omnis quoque
herba et germen, et quidquid in sermone eorum viride videbatur, exaruit. Et
secundum magnitudinem peccatorum a Deo visitati sunt: ut quem per beneficia non
senserant, per flagella cognoscerent. Denique ducentur ad vallem sive torrentem
salicum, ut nullus in eis fructus remaneat. Hanc enim seminis harum arborum
dicunt esse naturam, ut qui illud in poculo hauserit, liberis careat. Unde et
sancti qui propter peccata in confusione hujus mundi esse coeperunt, in
salicibus Babyloniorum fluminum suspendunt organa sua <i>(Ps. CXXXVI)</i>.
Omnes terminos Moabitarum clamor circumit, vel provocantium ad poenitudinem,
vel pro errore plangentium: ut offerre possint per ululatum suum vitulos
labiorum, et usque ad fontem Dominicorum arietum pervenire, sive fortium: quia
Elim utrumque significat. Aquae autem Dimon, quod interpretatur <i>sufficiens
dolor,</i> sive <i>moeror,</i> quae multos sua aspersione polluerant, arguentur
deceptis populis non saluti fuisse, sed sanguini. Unde propheticus sermo
promittit, ut super fluentes lacrymas, quod interpretatur Dibon, non unum
moerorem, sed plura moeroris additamenta congeminent: ut postquam plenam
egerint poenitentiam, et fugerint de Moab leonem, principem habeant Deum, quem
LXX dixerunt <i>ariel,</i> qui interpretatur <i>leo Dei:</i> quorum editionem
in hoc loco disserere supersedi, quia et in plurimis ab Hebraica veritate discordat,
et ex his quae interpretati sumus, etiam illius sensus potest intelligi.</p>

<p><i>(Cap. XVI.—Vers. 1.) Emitte agnum dominatorem terrae, de petra
deserti, ad montem filiae Sion. Et erit sicut avis fugiens: et pulli de nido
avolantes: sic erunt filiae Moab in transcensu Arnon. Ini concilium: coge
concilium: pone quasi noctem umbram tuam in meridie: absconde fugientes, et
vagos ne prodas. Habitabunt apud te profugi mei, Moab esto latibulum eorum a
facie vastatoris. Finitus est enim pulvis: consummatus est miser: defecit qui
conculcabat terram. Et praeparabitur in misericordia solium: et sedebit super
illud in veritate in tabernaculo David: judicans et quaerens judicium; et
velociter reddens quod justum est.</i> Hoc quod de Hebraeo interpretati sumus: <i>emitte
agnum dominatorem terrae,</i> potest ita legi: <i>emitte agnum dominatori
terrae,</i> quo scilicet non ipse agnus dominator sit terrae, ut juxta
historiam interpretati sumus: sed dominatori terrae agnus sit immolandus. Iste
igitur agnus, qui vel ipse est dominator terrae, vel immolatur dominatori
terrae, de gente Moabitarum est, et de his qui fugerint de Moab, et leonem
habere meruerint principem. Significat autem Ruth, de qua generatus est
Christus <i>(Matth. I, 5)</i>, quam vocat petram deserti, quia juxta praeceptum
Dei, Moabitae et Ammonitae, usque ad decimam generationem, et usque in aeternum
non ingrediuntur Ecclesiam Dei <i>(Deut. I)</i>. Qui autem fugerit de deserto
Moab, ut a prophetia revertamur ad anagogen, et contempto mendacio, in monte
steterit veritatis, erit quasi avis fugiens; et quasi pulli de nido avolantes,
ne a Moabiticis serpentibus devorentur. Sic, inquit, erunt omnes filiae, hoc
est, animae Moabiticae, in transcensu <i>Arnon,</i> quod interpretatur <i>illuminatio
eorum:</i> quando erroribus derelictis ad scientiam transcenderint veritatis.
Dicitur itaque ipsi Moab, vel ei qui evaserit de Moab: Nihil agas absque
consilio <i>(Prov. XIII)</i>: nec circumferaris omni vento doctrinae, sed
sequere eum qui magni consilii Angelus est <i>(Ephes. IV)</i>: Et coge
concilium, ut de vagis et errantibus Dei Ecclesiam facias. Umbraculum autem
tuum et tabernaculum, in quo prius requiescere te putabas, quod erat noctis et
tenebrarum, pone in meridie, hoc est, in clarissimo lumine, in quo abscondere
debes de errore fugientes, et prius vagos ultra non prodere. O enim Moab,
profugi mei qui me dereliquerant, qui de Ecclesia egressi erant, et dimittentes
doctrinam Spiritus sancti, suum sensum sequebantur; vel qui habitaverant apud
te, cum eos coeperit vastator diabolus persequi, tu eis ad Domini timorem tota
mente conversa praebeto latebras: et scito, quod post adventum Agni, qui de
petra deserti ortus est dominator universae terrae; et venit ad montem filiae
Sion, finita sit omnis potentia diaboli, quae pulveri comparatur. Et consumptus
est miser, qui multos fecit miseros: et defecit qui conculcabat omnem terram,
eos videlicet qui terreni erant. Illo autem consumpto, et redacto ad nihili, et
penitus deficiente, praeparabitur solium et regnum sempiternum. Primum in
misericordia (omnes enim <i>(Rom. III)</i> sub peccato sumus: et indigemus
gratia Dei); et sedebit in tabernaculo David, quod corruerat et suscitatum est,
qui post misericordiam judicet, et quaerat justitiam, et reddat unicuique
secundum opera sua. Consideremus a principio vel Oneris, vel sermonis Moab, in
quo dicitur: <i>Nocte vastata est Ar Moab,</i> et caetera usque ad hunc locum;
et videbimus quomodo per gradus et ordinem poenitentiae de Moabitis Israelitae
fiant: et fugiant quasi aves, et avolent quasi pulli de nido, ut transcendant
per Arnon, et habitent in monte filiae Sion: et omni diaboli vel Antichristi
potestate contrita, Christus regnet in his, et ponat solium suum qui
misericordia justitiaque salvati sunt. Non enim pater judicat quemquam, sed
omne judicium dedit filio <i>(Joan. V)</i>.</p>

<p><i>(Vers. 6 seqq.) Audivimus superbiam Moab.: superbus est valde.
Superbia ejus, et arrogantia ejus, et indignatio ejus, plus quam fortitudo
ejus. Idcirco ululabit Moab ad Moab, universus ululabit: his qui laetantur
super murum</i> [Al. <i>muros] cocti lateris, loquimini plagas ejus</i> [Al. <i>suas]:
quoniam suburbana Esebon deserta sunt, vinea Sabama.</i> LXX: <i>Audivimus
injuriam Moab: contumeliosus est valde: superbia ejus, et injuria ejus, et
furor non sicut divinatio tua: non sic ululabit Moab: siquidem in Moab omnes
ululabunt: habitatoribus autem Deseth meditaberis: et non confunderis: campi
Esebon lugebunt vineam Sabama.</i> Quantis obscuritatibus locus iste juxta LXX
Interpretes involutus sit, ex eo perspicuum est, quod legi vix potest. Dicamus
ergo juxta Hebraicum, Moris est Scripturarum, ut postquam desperationem mentis
humanae, laeto nuntio sublevaverint, rursum negligentes et nolentes agere
poenitentiam comminatione deterreant, ne bonitas Dei induret cor nostrum. Cujus
rei unum tantum ponamus exemplum. In centesimo quadragesimo quarto psalmo
legimus: <i>Suavis Dominus universis, et miserationes ejus super omnia opera
illius (Psal. CXLIV, 9)</i>. Et post paululum: <i>Sustentat Dominus
omnes qui corruunt, et erigit omnes elisos. Oculi omnium in te sperant, Domine,
et tu das escam eorum in tempore opportuno</i> [Al. <i>suo</i>]. Cumque
praemisisset, <i>custodit Dominus omnes diligentes se;</i> ne negligentem
faceret auditorem, intulit: <i>Et omnes peccatores disperdet.</i> Quia igitur
consummato Antichristo et parente ejus diabolo, qui conculcabat universam
terram, praeparandum esse vaticinatus est solium in misericordia, et eum qui
sessurus sit in tabernaculo David, ex persona sanctorum, qui de Moab salvati
sunt, et experimento suo ejus didicere superbiam, propheta loquitur: <i>Audivimas
superbiam Moab,</i> sive <i>injuriam,</i> ut LXX transtulerunt. Quis enim haereticorum
non superbus est? qui Ecclesiasticam despiciens simplicitatem, ita habet
Ecclesiae homines quasi bruta animalia, et intantum superbiae injuriaeque
tumore erigitur, ut contra ipsum Creatorem armet os suum, detrahens prophetis
ejus, quasi auctoritate testimonii Evangelici, in quo Salvator ait: <i>Omnes
qui venerunt ante me, fures fuerunt et latrones (Joan. X, 8)</i>: adeo
ut Moysen quoque famulum Dei appellet homicidam, et Jesu filio Nave detrahat,
quasi homini sanguinario, qui tantae sanctitatis fuit, ut ad imperium sermonis
ejus sol lunaque constiterint: et David de cujus semine ortus est Christus <i>(Matth.
I)</i>, homicidam et adulteram vocet, non respiciens ejus poenitentiam et
mansuetudinem, qua Dei clementia comparatur. Sed quamvis superbus sit et
arrogans, et furibundus exsultet: tamen plus audet quam ejus patitur fortitudo.
Idcirco Moab ululabit ad Moab, id est, alter ad alterum: omnes videlicet
haereticorum et saecularis sapientiae diversitates contra se mugient, cum in
tormentis fuerint <i>(III Reg. VI)</i>. Quam ob rem his qui muros habent non
quadris aedificatos lapidibus, de quibus Templum aedificatum est; et intantum
politis, ut malleus et securis non sit audita in domo Dei, o vos Ecclesiae
magistri, vel qui estis de Moab errore salvati, annuntiate plagas suas, quibus
haereticorum jaculis vulnerati sunt. Omnes enim cogitationes eorum, quod
significat Esebon, non ad urbis Dominicae habitationem pertinent, de qua
scriptum est: <i>Fluminis impetus laetificat civitatem Dei (Ps. XLV, 5)</i>;
sed suburbana sunt, ut ad urbem Domini pertinere credantur: quae suburbana, Dei
sunt deserta praesidio, sive divino igne combusta, praecipue vinea <i>Sabama,</i>
quae interpretatur <i>attollens altitudinem,</i> eo quod in altum se erigat, et
superbiae suae turrim usque ad coelum exstruere conetur. Quod autem in LXX
positum est, <i>habitatoribus Deseth,</i> in Hebraico non habetur; sed pro hoc
legitur ARES <span dir=RTL>(&#1495;&#1512;&#1513;)</span><span
dir=LTR></span><span dir=LTR></span>, quod <i>testam,</i> sive <i>coctum
laterem</i> significat.</p>

<p><i>(Vers. 9, 10.) Domini gentium exciderunt flagella ejus: usque ad
Jazer pervenerunt. Erraverunt in deserto: propagines ejus relictae sunt:
transierunt mare. Super hoc plorabo in fletu Jazer vineam Sabama: inebriabo te
lacryma mea, Esebon et Eleale: quoniam super vindemiam tuam et super messem
tuam vox calcantium irruit. Et auferetur laetitia et exsultatio de Carmelo: et
in vineis non exsultabit, neque jubilabit: vinum in torculari non calcabit qui
calcare consueverat: vocem calcantium abstuli.</i> Suburbana Esebon, de quibus
supra diximus, deserta sunt, et vinea Sabama, quae interpretari potest, non
solum <i>extollens altitudinem,</i> sed et <i>conversio aliqua:</i> quia
videtur in regione Moabitica ad Domini servitutem aliqua ex parte velle
converti. Hujus igitur vineae Sabama, Domini gentium, Apostoli et apostolici
viri, flagella et propagines penitus absciderunt, ne ex aliis haeresibus aliae
nascerentur haereses, et infinita errantium fieret multitudo. Et non solum
exciderunt propagines Sabamae, sed usque ad Jazer pervenerunt, quae
interpretatur <i>fortitudo eorum:</i> hoc est, ad fortissima quaeque dogmata
haereticorum, et dialectica arte constructa, in quibus robur sui habere
videbantur erroris; et intantum eorum mucro bacchatus est, ut novissime
errarent in solitudine, et quem interficerent non haberent. Cumque illi
exciderent flagella ejus, tamen vitio radicis pessimae, propagines aliquae
remanserunt. Domini autem gentium transierunt mare, hoc est tentationes saeculi
hujus, de quibus in psalmo legimus: <i>Veni in profundum maris, et tempestas
absorbuit me (Ps. LXVIII, 3)</i>; et in alio loco: <i>Qui descendunt
mare in navibus, facientes operationes in aquis multis: ipsi viderunt opera
Domini, et mirabilia ejus in profundo (Ps. CVI, 23)</i>. Isti ergo
transierunt mare, ut opera Domini et mirabilia ejus in profundo tentationum
conspicerent, dum liberantur ex eis. Itaque sermo propheticus plangit
fortitudinem haereticorum, id est, Jazer, et vineam Sabama; quae se extollit
contra scientiam Dei. <i>Et inebriabo te lacryma mea, Esebon,</i> cogitationes
scilicet eorum, <i>et Eleale,</i> quibus ad excelsa conscendunt. Cur autem
plangit Jazer vineam Sabama, et inebriat Esebon, et Eleale lacrymis suis? ut
dum ipse plorat, et illos plorare doceat. <i>Quoniam,</i> inquit, <i>super vindemiam
tuam et super messem tuam vox calcantium irruit.</i> Vinea enim Moabitarum
propter viciniam loci talis est, qualis et vinea Sodomorum, de qua dicitur: <i>De
vinea enim Sodomorum, vinea eorum, et propago eorum de Gomorrha (Deut.
XXXII, 31)</i>. Et in septuagesimo septimo psalmo, legimus de Aegyptia vinea,
quam Deus percussit grandine. Messes quoque Moabiticae nascuntur in vallibus
quae appellantur Raphaim: falsaque vindemia ejus est vineae, de qua supra
dicitur: <i>Domini gentium exciderunt flagella ejus.</i> Isti enim conterunt
uvas amarissimas, et suis calcant pedibus, ne draconis de eis exprimantur
venena, et omnes interficiantur bibentes. Auferetur quoque laetitia et
exsultatio haereticorum, qua ante gaudere consueverant: ut postquam egerint
poenitentiam, illud mereantur audire: <i>Beati lugentes, quoniam ipsi
consolabuntur (Matth. V, 5)</i>. Quodque addidit, <i>de Carmelo,</i> hoc
significat: non quod haeretici vere Carmelum habeant, id est, spiritalis
circumcisionis notitiam; sed quod falso habere se jactent. Cumque succisae fuerint
vineae, et ablata laetitia, et exsultatio de falsi nominis scientia: tunc
nullus erit de pristinis calcatoribus, qui calcet uvas, quas ante calcaverat:
et vox eorum aeterno obmutescet silentio.</p>

<p><i>(Vers. 11 seqq.) Super hoc venter meus ad Moab quasi cithara
sonabit: et viscera mea ad murum cocti lateris. Et erit cum apparuerit quod
laboravit Moab ab excelsis suis, ingredietur ad sancta sua ut obsecret, et non
praevalebit. Hoc verbum quod locutus est Dominus ad Moab ex tunc.</i> Destructo
errore Moabitico: immo falsa laetitia in luctum lacrymasque mutata, venter
meus, prophetae, qui instar citharae musica arte compositus est, et qui de Dei
timore concipiens, multos liberos procreavit, ita ut nulla sit chorda, quae non
reddat sonum suum, resonabit luctum agentis poenitentiam Moab: et omnia viscera
mea ad murum cocti lateris: pro quo interpretatus est Theodotio <i>ad murum
dissipatum.</i> Omnia enim contrariorum praesidia, in quibus antea confidebant,
destruentur et corruent. Haec sunt autem viscera et interiora prophetae, de
quibus et David dicebat in Psalmo: <i>Benedic, anima mea, Domino, et omnia
interiora mea nomen sanctum ejus (Psal. CII, 1)</i>. Quomodo enim
cithara non emittit vocalem sonum atque compositum, si saltem una chorda rupta
fuerit; sic spiritalis venter prophetae, si una in eo virtutum chorda defuerit,
non poterit melos dulce resonare; nec ad lateritium murum cunctis clamare
visceribus. Philosophorum quoque sententia est, haerere sibi virtutes; et
Apostoli Jacobi, ut cui una defuerit, huic omnes deesse virtutes. Cum autem
intellexerit Moab frustra se in his, quae prius putabat excelsa, dogmatibus
laborasse, ingredietur ad sancta sua, non quae per se sancta sunt, sed quae
sancta errans arbitrabatur, et auxilium invenire non poterit. Vel certe deserto
errore mendacii, ad sancta Ecclesiae intrare conabitur, ut sua ea faciat, et
oret, et obsecret, sed non praevalebit. Neque enim statim ut voluerimus,
perfectam possumus capere virtutem. Quodque infert: <i>Hoc verbum quod locutus
est Dominus ad Moab ex tunc,</i> prooemio in quo dixerat, <i>verbum contra
Moab,</i> sive <i>onus,</i> sciamus epilogum redditum, ut quod ibi coeperat,
hic compleverit. Ex tunc autem, intelligendum ex quo coepit ad eum loqui, ut
omne quod dixit, unum verbum Dei sit, id est, una sententia. Porro juxta LXX
qui interpretati sunt: <i>Interiora prophetae quasi murum renovata a Deo, et
erubescere eum,</i> id est, <i>Moab,</i> et intrare ad aras, et ad ea quae manu
facta sint, ita disserere possumus, ut dicamus semper prophetae renovari
viscera, et a Deo fieri fortiora, ut adversarii confundantur, et ea quae humana
manu fabricati [<i>Al.</i> fabricata] sunt, cassa intelligant, et nihil ad
salutem proficientia.</p>

<p>(Vers. 14.) Et nunc locutus est Dominus, dicens: In tribus annis quasi annis
mercenarii auferetur gloria Moab super omni populo multo, et relinquetur
parvus, et modicus, nequaquam multus. Tres anni, in quibus auferetur gloria
Moab super omni populo ejus multo, vel divitiis multis, ut LXX transtulerunt,
mystice intelligendi sunt. Sicut enim misericordia Domini in ponderibus est
atque mensura: sic et cruciatus ac supplicia habent mensuram suam, ut postquam
tres anni transierint, in quibus relinquetur parvus, et modicus, et nequaquam
multus, tunc, inglorius esse desistat. Et hoc notandum, quod juxta Ezechielis
prophetiam, quando dies pro annis numerantur Israeli (Ezech. IV), hoc est,
decem tribubus, quae majora peccaverant, supputentur in poenis anni trecenti
nonaginta, ut in Hebraico continetur, non centum nonaginta, ut Vulgata editio
habet: et Judae, in quo erat Templum Dei, anni quadraginta. Qui enim parvus
est, meretur misericordiam: potentes autem potenter tormenta patientur (Sap.
VI). Et servus qui scit voluntatem Domini sui, et non facit eam, vapulabit
multum (Luc. XII). Moab igitur quia externus erat, nec de populo Dei, sed
relicto errore conversus, non annis pluribus, sed tantum tribus parvus et
modicus, et inglorius relinquetur. Isti sunt anni, de quibus et alibi legimus:
Recordamini dierum saeculi (Isai. XLVI), et iterum: Cogitavi dies antiquos, et
annos aeternos in mente habui (Psal. LXXVI, 6). Si enim umbrae et exemplaribus
serviebat juxta carnem Israel, et omnis eorum solemnitas futurorum erat typus,
quare non et anni praesentis temporis futura tempora praefigurent? de quibus et
in alio loco legimus: Quid facietis in diebus conventus, et in diebus
festivitatis Domini? Quodque jungitur, Quasi anni mercenarii (Osee IX, 5), hoc
ostendit, quod falsa doctrina pro lucro cuncta faciat atque compendio. Omnis
enim mercenarius, et qui non est pastor, cujus non sunt oves, cum viderit lupum
venientem fugit, quia mercenarius est, et oves ad eum non pertinent (Joan. X).
Quam ob rem puto advenam et mercenarium de sanctis non comedere, nec servos,
sanctorum esse participes. Non enim ob dilectionem Domini, sed ob mercedem
cuncta faciunt, qui comedunt domos viduarum, et proprios adducunt greges, ut
lanis eorum vestiantur, et lac mulgeant (Matth. XXIII). Quod de doctrina
diximus mercenaria, referamus ad caetera. Si praebeo eleemosynam, ut glorificer
ab hominibus, recepi mercedem meam, et mercenarius appellandus sum. Si castum
esse me simulo, et aliud est in conscientia mea, habeo non gloriam mercenarii,
sed supplicia peccatoris. Et in comparatione duorum malorum, levius malum est
aperte peccare, quam simulare et fingere sanctitatem. Verum et in hoc profectus
est Moab, ut qui prius multos erroris sui habebat comites, postea redigatur ad
paucos; vel qui prius multus erat in divitiis peccatorum, post poenitentiam
parvus et pauper sit in malitia.</p>

<hr align=center width=300 size=1 style='color:#c0c0c0'>

<p class=c><a href="index.htm">Index</a>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="isa07.htm">Poster</a></p>

</td></tr>
</table>

</body>
</html>
