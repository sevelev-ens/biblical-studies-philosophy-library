<!-- http://khazarzar.skeptik.net/books/de_isidg.htm -->

<html>
<head>
<meta http-equiv=Content-Type content="text/html; charset=utf-8">
<meta content="Ruslan Khazarzar" name="author">
<meta content="Library of Ruslan Khazarzar, Historia" name="keywords">
<meta content="Plutarch, De Iside et Osiride" name="description">
<title>Plutarch. De Iside et Osiride - Greek</title>
<style>
<!--
body   {background-color:#ffffff;color:#000000;margin:2.0em}
h1     {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:24.0pt;margin-bottom:24.0pt;text-align:center;font-size:24.0pt;font-weight:bold;}
h2     {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:20.0pt;margin-bottom:20.0pt;text-align:center;font-size:20.0pt;font-weight:bold;}
h3     {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:16.0pt;margin-bottom:16.0pt;text-align:center;font-size:16.0pt;font-weight:bold;}
p      {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:0pt;margin-bottom:0pt;text-align:justify;text-indent:35.0pt;font-size:14.0pt;}
p.m    {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:0pt;margin-bottom:0pt;text-align:justify;text-indent:35.0pt;font-size:13.0pt;}
p.r    {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:0pt;margin-bottom:0pt;text-align:right;text-indent:0pt;font-size:14.0pt;}
p.s    {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:0pt;margin-bottom:0pt;text-align:justify;text-indent:35.0pt;font-size:12.0pt;}
p.c    {font-family:"Palatino Linotype,Gentium,Vusillus Old Face,Code2000,Arial Unicode MS,TITUS Cyberbit Basic,Athena,Cardo";margin-top:0pt;margin-bottom:0pt;text-align:center;text-indent:0cm;font-size:13.0pt;}
//-->
</style>
</head>

<body>

<table border="0" cellPadding="0" cellSpacing="0" width="100%">
<tr>
<td align="center" bgcolor="#0000ee" valign="top">
<a href="index_ph.htm" target="_top" title="Library of Ruslan Khazarzar">
<img border="0" src="img/t.gif"></a></td>
</tr>
</table>

<p>&nbsp;</p>

<h2>Πλούταρχος<o:p></o:p></h2>

<h1>ΠΕΡΙ ΙΣΙΔΟΣ ΚΑΙ ΟΣΙΡΙΔΟΣ</h1>

<p class=c>(ed. W. Sieveking, Plutarchi moralia, vol. 2.3, Leipzig 1935)</p>
<p class=c>&nbsp;</p>

<p>[351.C]&nbsp;&nbsp;&nbsp;&nbsp;&nbsp;&nbsp;Πάντα μέν, ὦ Κλέα, δεῖ τἀγαθὰ
τοὺς νοῦν ἔχοντας</p>

<p>αἰτεῖσθαι παρὰ τῶν θεῶν, μάλιστα δὲ τῆς περὶ αὐτῶν</p>

<p>ἐπιστήμης ὅσον ἐφικτόν ἐστιν ἀνθρώποις μετιόντες</p>

<p>εὐχόμεθα τυγχάνειν παρ' αὐτῶν ἐκείνων· ὡς οὐθὲν</p>

<p>[351.D]&nbsp;&nbsp;&nbsp;ἀνθρώπῳ λαβεῖν μεῖζον, οὐ χαρίσασθαι θεῷ σεμνό-</p>

<p>τερον ἀληθείας. τἄλλα μὲν γὰρ ἀνθρώποις ὁ θεὸς ὧν</p>

<p>δέονται δίδωσιν, &lt;νοῦ δὲ καὶ φρονήσεως μεταδίδωσιν,&gt;</p>

<p>οἰκεῖα κεκτημένος ταῦτα καὶ χρώμενος. οὐ γὰρ ἀργύρῳ</p>

<p>καὶ χρυσῷ μακάριον τὸ θεῖον οὐδὲ βρονταῖς καὶ κεραυνοῖς</p>

<p>ἰσχυρόν, ἀλλ' ἐπιστήμῃ καὶ φρονήσει, καὶ τοῦτο κάλ-</p>

<p>λιστα πάντων Ὅμηρος ὧν εἴρηκε περὶ θεῶν ἀναφθεγξά-</p>

<p>μενος (Ν 354) </p>

<p>&nbsp;&nbsp;&nbsp;&nbsp;&nbsp;&nbsp;‘ἦ μὰν ἀμφοτέροισιν ὁμὸν γένος ἠδ' ἴα
πάτρη,</p>

<p>&nbsp;&nbsp;&nbsp;&nbsp;&nbsp;&nbsp;ἀλλὰ Ζεὺς πρότερος γεγόνει καὶ πλείονα
ᾔδει’</p>

<p>[351.D.10]&nbsp;&nbsp;&nbsp;σεμνοτέραν ἀπέφηνε τὴν τοῦ Διὸς ἡγεμονίαν
ἐπιστήμῃ</p>

<p>[351.E]&nbsp;&nbsp;&nbsp;καὶ σοφίᾳ πρεσβυτέραν οὖσαν. οἶμαι δὲ καὶ τῆς
αἰωνίου</p>

<p>ζωῆς, ἣν ὁ θεὸς εἴληχεν, εὔδαιμον εἶναι τὸ τῇ γνώσει</p>

<p>μὴ προαπολείπειν τὰ γινόμενα· τοῦ δὲ γινώσκειν τὰ</p>

<p>ὄντα καὶ φρονεῖν ἀφαιρεθέντος οὐ βίον ἀλλὰ χρόνον εἶναι</p>

<p>τὴν ἀθανασίαν. διὸ θειότητος ὄρεξίς ἐστιν ἡ τῆς</p>

<p>ἀληθείας μάλιστα δὲ τῆς περὶ θεῶν ἔφεσις, ὥσπερ ἀνά-</p>

<p>ληψιν ἱερῶν τὴν μάθησιν ἔχουσα καὶ τὴν ζήτησιν, ἁγνείας</p>

<p>τε πάσης καὶ νεωκορίας ἔργον ὁσιώτερον, οὐχ ἥκιστα</p>

<p>δὲ τῇ θεῷ ταύτῃ κεχαρισμένον, ἣν σὺ θεραπεύεις ἐξαι-</p>

<p>ρέτως σοφὴν καὶ φιλόσοφον οὖσαν, ὡς τοὔνομά γε φράζειν</p>

<p>ἔοικε παντὸς μᾶλλον αὐτῇ τὸ εἰδέναι καὶ τὴν ἐπιστήμην</p>

<p>[351.F]&nbsp;&nbsp;&nbsp;προσήκουσαν. Ἑλληνικὸν γὰρ ἡ Ἶσίς ἐστι καὶ ὁ Τυφὼν</p>

<p>πολέμιος &lt;ὢν&gt; τῇ θεῷ καὶ δι' ἄγνοιαν καὶ ἀπάτην τετυφω-</p>

<p>μένος καὶ διασπῶν καὶ ἀφανίζων τὸν ἱερὸν λόγον, ὃν ἡ</p>

<p>θεὸς συνάγει καὶ συντίθησι καὶ παραδίδωσι τοῖς τελου-</p>

<p>μένοις &lt;διὰ&gt; θειώσεως σώφρονι μὲν ἐνδελεχῶς διαίτῃ καὶ</p>

<p>βρωμάτων πολλῶν καὶ ἀφροδισίων ἀποχαῖς κολουούσης</p>

<p>[352.A]&nbsp;&nbsp;&nbsp;τὸ ἀκόλαστον | καὶ φιλήδονον, ἀθρύπτους δὲ καὶ
στερρὰς</p>

<p>ἐν ἱεροῖς λατρείας ἐθιζούσης ὑπομένειν, ὧν τέλος ἐστὶν ἡ</p>

<p>τοῦ πρώτου καὶ κυρίου καὶ νοητοῦ γνῶσις[, ὃν ἡ θεὸς</p>

<p>παρακαλεῖ ζητεῖν παρ' αὐτῇ καὶ μετ' αὐτῆς ὄντα καὶ</p>

<p>συνόντα]. τοῦ δ' ἱεροῦ τοὔνομα καὶ σαφῶς ἐπαγγέλλεται </p>

<p>καὶ γνῶσιν καὶ εἴδησιν τοῦ ὄντος· ὀνομάζεται γὰρ Ἰσεῖον</p>

<p>ὡς εἰσομένων τὸ ὄν, ἂν μετὰ λόγου καὶ ὁσίως εἰς τὰ</p>

<p>ἱερὰ τῆς θεοῦ παρέλθωμεν.</p>

<p>&nbsp;&nbsp;&nbsp;Ἔτι πολλοὶ μὲν Ἑρμοῦ, πολλοὶ δὲ Προμηθέως</p>

<p>ἱστορήκασιν αὐτὴν θυγατέρα, [ὧν] τὸν μὲν ἕτερον σοφίας</p>

<p>καὶ προνοίας, Ἑρμῆν δὲ γραμματικῆς καὶ μουσικῆς</p>

<p>εὑρετὴν νομίζοντες. διὸ καὶ τῶν &lt;ἐν&gt; Ἑρμοῦ πόλει</p>

<p>[352.B]&nbsp;&nbsp;&nbsp;Μουσῶν τὴν προτέραν Ἶσιν ἅμα καὶ Δικαιοσύνην
καλοῦσι,</p>

<p>σοφὴν οὖσαν, ὥσπερ εἴρηται (351e), καὶ δεικνύουσαν</p>

<p>τὰ θεῖα τοῖς ἀληθῶς καὶ δικαίως ἱεραφόροις καὶ ἱεροστό-</p>

<p>λοις προσαγορευομένοις· οὗτοι δ' εἰσὶν οἱ τὸν ἱερὸν λόγον</p>

<p>περὶ θεῶν πάσης καθαρεύοντα δεισιδαιμονίας καὶ περιερ-</p>

<p>γίας ἐν τῇ ψυχῇ φέροντες ὥσπερ ἐν κίστῃ καὶ περιστέλ-</p>

<p>λοντες, τὰ μὲν μέλανα καὶ σκιώδη τὰ δὲ φανερὰ καὶ</p>

<p>λαμπρὰ τῆς περὶ θεῶν ὑποδηλοῦντες οἰήσεως, οἷα καὶ</p>

<p>περὶ τὴν ἐσθῆτα τὴν ἱερὰν ἀποφαίνεται. διὸ καὶ τὸ</p>

<p>κοσμεῖσθαι τούτοις τοὺς ἀποθανόντας Ἰσιακοὺς σύμβολόν</p>

<p>ἐστι τοῦτον τὸν λόγον εἶναι μετ' αὐτῶν, καὶ τοῦτον</p>

<p>[352.C]&nbsp;&nbsp;&nbsp;ἔχοντας ἄλλο δὲ μηδὲν ἐκεῖ βαδίζειν. οὔτε γὰρ
φιλοσόφους</p>

<p>πωγωνοτροφίαι, ὦ Κλέα, καὶ τριβωνοφορίαι ποιοῦσιν</p>

<p>οὔτ' Ἰσιακοὺς αἱ λινοστολίαι καὶ ξυρήσεις· ἀλλ' Ἰσιακός</p>

<p>ἐστιν ὡς ἀληθῶς ὁ τὰ δεικνύμενα καὶ δρώμενα περὶ τοὺς</p>

<p>θεοὺς τούτους, ὅταν νόμῳ παραλάβῃ, λόγῳ ζητῶν καὶ </p>

<p>φιλοσοφῶν περὶ τῆς ἐν αὐτοῖς ἀληθείας. ἐπεὶ τούς</p>

<p>γε πολλοὺς καὶ τὸ κοινότατον τοῦτο καὶ σμικρότατον</p>

<p>λέληθεν, ἐφ' ὅτῳ τὰς τρίχας οἱ ἱερεῖς ἀποτίθενται καὶ</p>

<p>λινᾶς ἐσθῆτας φοροῦσιν· οἱ μὲν οὐδ' ὅλως φροντίζουσιν</p>

<p>εἰδέναι περὶ τούτων, οἱ δὲ τῶν μὲν ἐρίων ὥσπερ τῶν</p>

<p>κρεῶν σεβομένους τὸ πρόβατον ἀπέχεσθαι λέγουσι,</p>

<p>[352.D]&nbsp;&nbsp;&nbsp;ξύρεσθαι δὲ τὰς κεφαλὰς διὰ τὸ πένθος, φορεῖν δὲ τὰ
λινᾶ</p>

<p>διὰ τὴν χρόαν, ἣν τὸ λίνον ἀνθοῦν ἀνίησι τῇ περιεχούσῃ</p>

<p>τὸν κόσμον αἰθερίῳ χαροπότητι προσεοικυῖαν. ἡ δ' ἀληθὴς</p>

<p>αἰτία μία πάντων ἐστί· ‘καθαροῦ γάρ’ ᾗ φησιν ὁ Πλάτων</p>

<p>(Phaedo 67b) ‘οὐ θεμιτὸν ἅπτεσθαι μὴ καθαρῷ·’ περίσ-</p>

<p>σωμα δὲ τροφῆς καὶ σκύβαλον οὐδὲν ἁγνὸν οὐδὲ καθα-</p>

<p>ρόν ἐστιν· ἐκ δὲ περιττωμάτων ἔρια καὶ λάχναι καὶ τρίχες</p>

<p>καὶ ὄνυχες ἀναφύονται καὶ βλαστάνουσι. γελοῖον οὖν ἦν</p>

<p>τὰς μὲν αὑτῶν τρίχας ἐν ταῖς ἁγνείαις ἀποτίθεσθαι ξυρω-</p>

<p>μένους καὶ λειαινομένους πᾶν ὁμαλῶς τὸ σῶμα, τὰς δὲ τῶν</p>

<p>[352.E]&nbsp;&nbsp;&nbsp;θρεμμάτων ἀμπέχεσθαι καὶ φορεῖν· καὶ γὰρ τὸν
Ἡσίοδον</p>

<p>οἴεσθαι δεῖ λέγοντα (OD 742)</p>

<p>[352.E.2]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;‘μηδ' ἀπὸ πεντόζοιο θεῶν
ἐν δαιτὶ θαλείῃ</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;αὖον ἀπὸ χλωροῦ
τάμνειν αἴθωνι σιδήρῳ’</p>

<p>[352.E.4]&nbsp;&nbsp;&nbsp;</p>

<p>διδάσκειν ὅτι δεῖ καθαροὺς τῶν τοιούτων γενομένους</p>

<p>ἑορτάζειν, οὐκ ἐν αὐταῖς ταῖς ἱερουργίαις χρῆσθαι κα-</p>

<p>θάρσει καὶ ἀφαιρέσει τῶν περιττωμάτων. τὸ δὲ λίνον</p>

<p>φύεται μὲν ἐξ ἀθανάτου τῆς γῆς καὶ καρπὸν ἐδώδιμον</p>

<p>ἀναδίδωσι, λιτὴν δὲ παρέχει καὶ καθαρὰν ἐσθῆτα καὶ τῷ</p>

<p>σκέποντι μὴ βαρύνουσαν, εὐάρμοστον δὲ πρὸς πᾶσαν ὥραν,</p>

<p>ἥκιστα δὲ φθειροποιόν, ὡς λέγουσι· περὶ ὧν ἕτερος</p>

<p>[352.F]&nbsp;&nbsp;&nbsp;λόγος. οἱ δ' ἱερεῖς οὕτω δυσχεραίνουσι τὴν τῶν</p>

<p>περιττωμάτων φύσιν, ὥστε μὴ μόνον παραιτεῖσθαι τῶν </p>

<p>ὀσπρίων τὰ πολλὰ καὶ τῶν κρεῶν τὰ μήλεια καὶ ὕεια</p>

<p>πολλὴν ποιοῦντα περίττωσιν, ἀλλὰ καὶ τοὺς ἅλας τῶν</p>

<p>σιτίων ἐν ταῖς ἁγνείαις ἀφαιρεῖν, ἄλλας τε πλείονας αἰτίας</p>

<p>ἔχοντας καὶ &lt;τὸ&gt; ποτικωτέρους καὶ βρωτικωτέρους ποιεῖν</p>

<p>ἐπιθήγοντας τὴν ὄρεξιν. τὸ γάρ, ὡς Ἀρισταγόρας (FHG</p>

<p>II 99) ἔλεγε, διὰ τὸ πηγνυμένοις πολλὰ τῶν μικρῶν ζῴων</p>

<p>ἐναποθνήσκειν ἁλισκόμενα μὴ καθαροὺς λογίζεσθαι τοὺς</p>

<p>[353.A]&nbsp;&nbsp;&nbsp;ἅλας εὔηθές ἐστι. | λέγονται δὲ καὶ τὸν Ἆπιν ἐκ
φρέατος</p>

<p>ἰδίου ποτίζειν, τοῦ δὲ Νείλου παντάπασιν ἀπείργειν, οὐ</p>

<p>μιαρὸν ἡγούμενοι τὸ ὕδωρ διὰ τὸν κροκόδειλον, ὡς ἔνιοι</p>

<p>νομίζουσιν (οὐδὲν γὰρ οὕτως τίμιον Αἰγυπτίοις ὡς ὁ</p>

<p>Νεῖλος)· ἀλλὰ πιαίνειν δοκεῖ καὶ μάλιστα πολυσαρκίαν</p>

<p>ποιεῖν τὸ Νειλῷον ὕδωρ πινόμενον· οὐ βούλονται δὲ τὸν</p>

<p>Ἆπιν οὕτως ἔχειν οὐδ' ἑαυτούς, ἀλλ' εὐσταλῆ καὶ κοῦφα</p>

<p>ταῖς ψυχαῖς περικεῖσθαι τὰ σώματα καὶ μὴ πιέζειν</p>

<p>μηδὲ καταθλίβειν ἰσχύοντι τῷ θνητῷ καὶ βαρύνοντι</p>

<p>τὸ θεῖον.</p>

<p>&nbsp;&nbsp;&nbsp;Οἶνον δ' οἱ μὲν ἐν Ἡλίου πόλει θεραπεύοντες τὸν</p>

<p>θεὸν οὐκ εἰσφέρουσι τὸ παράπαν εἰς τὸ ἱερόν, ὡς οὐ</p>

<p>[353.B]&nbsp;&nbsp;&nbsp;προσῆκον ὑπηρέτας πίνειν τοῦ κυρίου καὶ βασιλέως
ἐφο-</p>

<p>ρῶντος· οἱ δ' ἄλλοι χρῶνται μὲν ὀλίγῳ δέ. πολλὰς δ'</p>

<p>ἀοίνους ἁγνείας ἔχουσιν, ἐν αἷς φιλοσοφοῦντες καὶ μανθά-</p>

<p>νοντες καὶ διδάσκοντες τὰ θεῖα διατελοῦσιν. οἱ δὲ βασιλεῖς</p>

<p>καὶ μετρητὸν ἔπινον ἐκ τῶν ἱερῶν γραμμάτων, ὡς Ἑκαταῖος</p>

<p>(Vors. 60 B 11) ἱστόρηκεν, ἱερεῖς ὄντες· ἤρξαντο δὲ πίνειν</p>

<p>ἀπὸ Ψαμμητίχου, πρότερον δ' οὐκ ἔπινον οἶνον οὐδ'</p>

<p>ἔσπενδον ὡς φίλιον θεοῖς ἀλλ' ὡς αἷμα τῶν πολεμησάν- </p>

<p>των ποτὲ τοῖς θεοῖς, ἐξ ὧν οἴονται πεσόντων καὶ τῇ γῇ</p>

<p>συμμιγέντων ἀμπέλους γενέσθαι· διὸ καὶ τὸ μεθύειν</p>

<p>[353.C]&nbsp;&nbsp;&nbsp;ἔκφρονας ποιεῖν καὶ παραπλῆγας, ἅτε δὴ τῶν προγόνων</p>

<p>τοῦ αἵματος ἐμπιπλαμένους. ταῦτα μὲν οὖν Εὔδοξος ἐν</p>

<p>τῇ δευτέρᾳ τῆς περιόδου (fr. 17 Br.) λέγεσθαί φησιν οὕτως</p>

<p>ὑπὸ τῶν ἱερέων.</p>

<p>&nbsp;&nbsp;&nbsp;Ἰχθύων δὲ θαλαττίων πάντες μὲν οὐ πάντων ἀλλ'</p>

<p>ἐνίων ἀπέχονται, καθάπερ Ὀξυρυγχῖται τῶν ἀπ' ἀγκί-</p>

<p>[353.C.7]&nbsp;&nbsp;&nbsp;στρου· σεβόμενοι γὰρ τὸν ὀξύρυγχον ἰχθὺν δεδίασι
μή</p>

<p>ποτε τὸ ἄγκιστρον οὐ καθαρόν ἐστιν ὀξυρύγχου περι-</p>

<p>πεσόντος αὐτῷ· Συηνῖται δὲ φάγρου· δοκεῖ γὰρ ἐπιόντι</p>

<p>τῷ Νείλῳ συνεπιφαίνεσθαι καὶ τὴν αὔξησιν ἀσμένοις</p>

<p>φράζειν αὐτάγγελος ὁρώμενος. οἱ δ' ἱερεῖς ἀπέχονται</p>

<p>[353.D]&nbsp;&nbsp;&nbsp;πάντων· πρώτου δὲ μηνὸς ἐνάτῃ τῶν ἄλλων Αἰγυπτίων</p>

<p>ἑκάστου πρὸ τῆς αὐλείου θύρας ὀπτὸν ἰχθὺν κατεσθίοντος</p>

<p>οἱ ἱερεῖς οὐ γεύονται μὲν κατακαίουσι δὲ πρὸ τῶν θυρῶν</p>

<p>τοὺς ἰχθῦς δύο λόγους ἔχοντες, ὧν τὸν μὲν ἱερὸν καὶ</p>

<p>περιττὸν αὖθις (363d sqq.) ἀναλήψομαι συνᾴδοντα τοῖς</p>

<p>περὶ Ὀσίριδος καὶ Τυφῶνος ὁσίως φιλοσοφουμένοις, ὁ</p>

<p>δ' ἐμφανὴς καὶ πρόχειρος οὐκ ἀναγκαῖον οὐδ' ἀπερίεργον</p>

<p>ὄψον ἀποφαίνων τὸν ἰχθὺν Ὁμήρῳ μαρτυρεῖ μήτε Φαίακας</p>

<p>τοὺς ἁβροβίους μήτε τοὺς Ἰθακησίους ἀνθρώπους νη-</p>

<p>σιώτας ἰχθύσι χρωμένους ποιοῦντι μήτε τοὺς Ὀδυσσέως</p>

<p>ἑταίρους ἐν πλῷ τοσούτῳ καὶ ἐν θαλάττῃ πρὶν εἰς ἐσχάτην</p>

<p>[353.E]&nbsp;&nbsp;&nbsp;ἐλθεῖν ἀπορίαν (μ 329 sqq.). ὅλως δὲ καὶ τὴν
θάλατταν </p>

<p>ἔκφυλον ἡγοῦνται καὶ παρωρισμένην οὐδὲ μέρος οὐδὲ</p>

<p>στοιχεῖον ἀλλ' οἷον περίττωμα διεφθορὸς καὶ νο-</p>

<p>σῶδες.</p>

<p>&nbsp;&nbsp;&nbsp;Οὐδὲν γὰρ ἄλογον οὐδὲ μυθῶδες οὐδ' ὑπὸ δεισιδαι-</p>

<p>μονίας, ὥσπερ ἔνιοι νομίζουσιν, ἐγκατεστοιχειοῦτο &lt;ταῖς&gt;</p>

<p>ἱερουργίαις, ἀλλὰ τὰ μὲν ἠθικὰς ἔχοντα καὶ χρειώδεις</p>

<p>αἰτίας, τὰ δ' οὐκ ἄμοιρα κομψότητος ἱστορικῆς ἢ φυσικῆς</p>

<p>ἐστιν, οἷον τὸ περὶ κρομμύου. τὸ γὰρ ἐμπεσεῖν εἰς τὸν</p>

<p>ποταμὸν καὶ ἀπολέσθαι τὸν τῆς Ἴσιδος τρόφιμον Δίκτυν</p>

<p>***ου κρομμύων ἐπιδρασσόμενον ἐσχάτως ἀπίθανον· οἱ</p>

<p>δ' ἱερεῖς ἀφοσιοῦνται καὶ δυσχεραίνουσι καὶ τὸ κρόμμυον</p>

<p>[353.F]&nbsp;&nbsp;&nbsp;παραφυλάττοντες, ὅτι τῆς σελήνης φθινούσης μόνον</p>

<p>εὐτροφεῖν τοῦτο καὶ τεθηλέναι πέφυκεν. ἔστι δὲ πρόσ-</p>

<p>φορον οὔθ' ἁγνεύουσιν οὔθ' ἑορτάζουσι, τοῖς μὲν ὅτι</p>

<p>διψῆν τοῖς δ' ὅτι δακρύειν ποιεῖ τοὺς προσφερομένους.</p>

<p>ὁμοίως δὲ καὶ τὴν ὗν ἀνίερον ζῷον ἡγοῦνται· ὡς μάλιστα</p>

<p>γὰρ ὀχεύεσθαι δοκεῖ τῆς σελήνης φθινούσης, καὶ τῶν τὸ</p>

<p>γάλα πινόντων ἐξανθεῖ τὰ σώματα λέπραν καὶ ψωρικὰς</p>

<p>[354.A]&nbsp;&nbsp;&nbsp;τραχύτητας. | τὸν δὲ λόγον, ὃν θύοντες ἅπαξ ὗν ἐν παν-</p>

<p>σελήνῳ καὶ [κατ]ἐσθίοντες ἐπιλέγουσιν, ὡς ὁ Τυφὼν ὗν</p>

<p>διώκων πρὸς τὴν πανσέληνον εὗρε τὴν ξυλίνην σορόν, ἐν</p>

<p>ᾗ τὸ σῶμα τοῦ Ὀσίριδος ἔκειτο, καὶ διέρριψεν, οὐ πάντες</p>

<p>ἀποδέχονται, παράκουσμα τῶν &lt;νεωτέρων&gt; ὥσπερ ἄλλα</p>

<p>πολλὰ νομίζοντες.</p>

<p>&nbsp;&nbsp;&nbsp;Ἀλλὰ τρυφήν γε καὶ πολυτέλειαν καὶ ἡδυπάθειαν οὕτω </p>

<p>προβάλλεσθαι τοὺς παλαιοὺς λέγουσιν, ὥστε καὶ στήλην</p>

<p>ἔστησαν ἐν Θήβαις ἐν τῷ ἱερῷ [κεῖσθαι] κατάρας ἐγγε-</p>

<p>γραμμένας ἔχουσαν κατὰ Μείνιος τοῦ βασιλέως, ὃς πρῶτος</p>

<p>Αἰγυπτίους τῆς ἀπλούτου καὶ ἀχρημάτου καὶ λιτῆς ἀπήλ-</p>

<p>[354.B]&nbsp;&nbsp;&nbsp;λαξε διαίτης. λέγεται δὲ καὶ Τέχνακτις ὁ Βοκχόρεως</p>

<p>πατὴρ στρατεύων ἐπ' Ἄραβας τῆς ἀποσκευῆς βραδυ-</p>

<p>νούσης ἡδέως τῷ προστυχόντι σιτίῳ χρησάμενος εἶτα</p>

<p>κοιμηθεὶς βαθὺν ὕπνον ἐπὶ στιβάδος ἀσπάσασθαι τὴν</p>

<p>εὐτέλειαν, ἐκ δὲ τούτου καταράσασθαι τῷ Μείνι καὶ τῶν</p>

<p>ἱερέων ἐπαινεσάντων στηλιτεῦσαι τὴν κατάραν.</p>

<p>&nbsp;&nbsp;&nbsp;Οἱ δὲ βασιλεῖς ἀπεδείκνυντο μὲν ἐκ τῶν ἱερέων ἢ</p>

<p>τῶν μαχίμων, τοῦ μὲν δι' ἀνδρείαν τοῦ δὲ διὰ σοφίαν</p>

<p>γένους ἀξίωμα καὶ τιμὴν ἔχοντος. ὁ δ' ἐκ μαχίμων</p>

<p>ἀποδεδειγμένος εὐθὺς ἐγίνετο τῶν ἱερέων καὶ μετεῖχε</p>

<p>τῆς φιλοσοφίας ἐπικεκρυμμένης τὰ πολλὰ μύθοις καὶ λόγοις</p>

<p>[354.C]&nbsp;&nbsp;&nbsp;ἀμυδρὰς ἐμφάσεις τῆς ἀληθείας καὶ διαφάσεις
ἔχουσιν,</p>

<p>ὥσπερ ἀμέλει καὶ παραδηλοῦσιν αὐτοὶ πρὸ τῶν ἱερῶν τὰς</p>

<p>σφίγγας ἐπιεικῶς ἱστάντες, ὡς αἰνιγματώδη σοφίαν τῆς</p>

<p>θεολογίας αὐτῶν ἐχούσης. τὸ δ' ἐν Σάι τῆς Ἀθηνᾶς, [ὃ]</p>

<p>ἣν καὶ Ἶσιν νομίζουσιν, ἕδος ἐπιγραφὴν εἶχε τοιαύτην</p>

<p>‘ἐγώ εἰμι πᾶν τὸ γεγονὸς καὶ ὂν καὶ ἐσόμενον καὶ τὸν</p>

<p>ἐμὸν πέπλον οὐδείς πω θνητὸς ἀπεκάλυψεν.’ ἔτι δὲ τῶν</p>

<p>πολλῶν νομιζόντων ἴδιον παρ' Αἰγυπτίοις ὄνομα τοῦ Διὸς</p>

<p>εἶναι τὸν Ἀμοῦν (ὃ παράγοντες ἡμεῖς Ἄμμωνα λέγομεν) </p>

<p>Μανεθὼς μὲν ὁ Σεβεννύτης (fr. 75 M.) τὸ κεκρυμμένον</p>

<p>[354.D]&nbsp;&nbsp;&nbsp;οἴεται καὶ τὴν κρύψιν ὑπὸ ταύτης δηλοῦσθαι τῆς
φωνῆς,</p>

<p>Ἑκαταῖος δ' ὁ Ἀβδηρίτης φησὶ (Vors. 60 B 8) τούτῳ καὶ</p>

<p>πρὸς ἀλλήλους τῷ ῥήματι χρῆσθαι τοὺς Αἰγυπτίους, ὅταν</p>

<p>τινὰ προσκαλῶνται· προσκλητικὴν γὰρ εἶναι τὴν φωνήν.</p>

<p>διὸ τὸν πρῶτον θεόν, &lt;ὃν&gt; τῷ παντὶ τὸν αὐτὸν νομί-</p>

<p>ζουσιν, ὡς ἀφανῆ καὶ κεκρυμμένον ὄντα προσκαλούμενοι</p>

<p>καὶ παρακαλοῦντες ἐμφανῆ γενέσθαι καὶ δῆλον αὐτοῖς</p>

<p>Ἀμοῦν λέγουσιν.</p>

<p>&nbsp;&nbsp;&nbsp;Ἡ μὲν οὖν εὐλάβεια τῆς περὶ τὰ θεῖα σοφίας Αἰγυπτίων</p>

<p>τοσαύτη [ἦν], μαρτυροῦσι δὲ καὶ τῶν Ἑλλήνων οἱ σο-</p>

<p>[354.E]&nbsp;&nbsp;&nbsp;φώτατοι, Σόλων Θαλῆς Πλάτων Εὔδοξος Πυθαγόρας, ὡς</p>

<p>δ' ἔνιοί φασι, καὶ Λυκοῦργος εἰς Αἴγυπτον ἀφικόμενοι καὶ</p>

<p>συγγενόμενοι τοῖς ἱερεῦσιν. Εὔδοξον μὲν οὖν Χονούφεώς</p>

<p>φασι Μεμφίτου διακοῦσαι, Σόλωνα δὲ Σόγχιτος Σαΐτου,</p>

<p>Πυθαγόραν δ' Οἰνούφεως Ἡλιοπολίτου. μάλιστα δ' οὗτος,</p>

<p>ὡς ἔοικε, θαυμασθεὶς καὶ θαυμάσας τοὺς ἄνδρας ἀπεμι-</p>

<p>μήσατο τὸ συμβολικὸν αὐτῶν καὶ μυστηριῶδες ἀναμίξας</p>

<p>αἰνίγμασι τὰ δόγματα· τῶν γὰρ καλουμένων ἱερογλυ-</p>

<p>φικῶν γραμμάτων οὐθὲν ἀπολείπει τὰ πολλὰ τῶν Πυθα-</p>

<p>γορικῶν παραγγελμάτων, οἷόν ἐστι τὸ μὴ ‘ἐσθίειν ἐπὶ</p>

<p>δίφρου’ μηδ' ‘ἐπὶ χοίνικος καθῆσθαι’ μηδὲ ‘φοίνικα</p>

<p>[354.F]&nbsp;&nbsp;&nbsp;φυτεύειν’ μηδὲ ‘πῦρ μαχαίρᾳ σκαλεύειν ἐν οἰκίᾳ.’
δοκῶ</p>

<p>δ' ἔγωγε καὶ τὸ τὴν μονάδα τοὺς ἄνδρας ὀνομάζειν </p>

<p>Ἀπόλλωνα καὶ τὴν δυάδα Ἄρτεμιν, Ἀθηνᾶν δὲ τὴν ἑβδο-</p>

<p>μάδα, Ποσειδῶνα δὲ τὸν πρῶτον κύβον ἐοικέναι τοῖς</p>

<p>ἐπὶ τῶν ἱερῶν ἱδρυμένοις καὶ δρωμένοις νὴ Δία καὶ</p>

<p>γραφομένοις. τὸν γὰρ βασιλέα καὶ κύριον Ὄσιριν ὀφθαλμῷ</p>

<p>[355.A]&nbsp;&nbsp;&nbsp;καὶ σκήπτρῳ γράφουσιν· | ἔνιοι δὲ καὶ τοὔνομα
διερμη-</p>

<p>νεύουσι πολυόφθαλμον, ὡς τοῦ μὲν &lt;ος&gt; τὸ πολύ, τοῦ δ' &lt;ιρι&gt;</p>

<p>τὸν ὀφθαλμὸν Αἰγυπτίᾳ γλώττῃ φράζοντος· τὸν δ' οὐρανὸν</p>

<p>ὡς ἀγήρω δι' ἀιδιότητα καρδίᾳ † θυμὸν ἐσχάρας ὑποκει-</p>

<p>μένης. ἐν δὲ Θήβαις εἰκόνες ἦσαν ἀνακείμεναι δικαστῶν</p>

<p>ἄχειρες, ἡ δὲ τοῦ ἀρχιδικαστοῦ καταμύουσα τοῖς ὄμμασιν,</p>

<p>ὡς ἄδωρον ἅμα τὴν δικαιοσύνην καὶ ἀνέντευκτον οὖσαν.</p>

<p>τοῖς δὲ μαχίμοις κάνθαρος ἦν γλυφὴ σφραγῖδος· οὐ γὰρ</p>

<p>ἔστι κάνθαρος θῆλυς, ἀλλὰ πάντες ἄρσενες. τίκτουσι δὲ</p>

<p>τὸν γόνον &lt;ἀφιέντες&gt; εἰς ὄνθον, ὃν σφαιροποιοῦσιν, οὐ</p>

<p>τροφῆς μᾶλλον ὕλην ἢ γενέσεως χώραν παρασκευάζοντες.</p>

<p>[355.B]&nbsp;&nbsp;&nbsp;&nbsp;&nbsp;&nbsp;Ὅταν οὖν ἃ μυθολογοῦσιν Αἰγύπτιοι
περὶ τῶν</p>

<p>θεῶν ἀκούσῃς, πλάνας καὶ διαμελισμοὺς καὶ πολλὰ τοιαῦτα </p>

<p>παθήματα, δεῖ τῶν προειρημένων μνημονεύειν καὶ μηδὲν</p>

<p>οἴεσθαι τούτων λέγεσθαι γεγονὸς οὕτω καὶ πεπραγμένον·</p>

<p>οὐ γὰρ τὸν κύνα κυρίως Ἑρμῆν λέγουσιν, ἀλλὰ τοῦ ζῴου</p>

<p>τὸ φυλακτικὸν καὶ τὸ ἄγρυπνον καὶ τὸ φιλόσοφον, γνώσει</p>

<p>καὶ ἀγνοίᾳ τὸ φίλον καὶ τὸ ἐχθρὸν ὁρίζοντος, ᾗ φησιν ὁ</p>

<p>Πλάτων (Rep. 375e sqq.), τῷ λογιωτάτῳ τῶν θεῶν</p>

<p>συνοικειοῦσιν· οὐδὲ τὸν Ἥλιον ἐκ λωτοῦ νομίζουσι βρέφος</p>

<p>ἀνίσχειν νεογιλόν, ἀλλ' οὕτως ἀνατολὴν ἡλίου γράφουσι,</p>

<p>τὴν ἐξ ὑγρῶν ἡλίου γινομένην ἄναψιν αἰνιττόμενοι. καὶ</p>

<p>γὰρ τὸν ὠμότατον Περσῶν βασιλέα καὶ φοβερώτατον</p>

<p>[355.C]&nbsp;&nbsp;&nbsp;Ὦχον ἀποκτείναντα πολλούς, τέλος δὲ καὶ τὸν Ἆπιν</p>

<p>ἀποσφάξαντα καὶ καταδειπνήσαντα μετὰ τῶν φίλων</p>

<p>ἐκάλεσαν ‘μάχαιραν’ καὶ καλοῦσι μέχρι νῦν οὕτως ἐν</p>

<p>τῷ καταλόγῳ τῶν βασιλέων, οὐ κυρίως δήπου τὴν οὐσίαν</p>

<p>αὐτοῦ σημαίνοντες, ἀλλὰ τοῦ τρόπου τὴν σκληρότητα καὶ</p>

<p>κακίαν ὀργάνῳ φονικῷ παρεικάζοντες. οὕτω δὴ τὰ περὶ</p>

<p>θεῶν ἀκούσασα καὶ δεχομένη παρὰ τῶν ἐξηγουμένων</p>

<p>τὸν μῦθον ὁσίως καὶ φιλοσόφως καὶ δρῶσα μὲν ἀεὶ καὶ</p>

<p>διαφυλάττουσα τῶν ἱερῶν τὰ νενομισμένα, τοῦ δ' ἀληθῆ</p>

<p>δόξαν ἔχειν περὶ θεῶν μηδὲν οἰομένη μᾶλλον αὐτοῖς μήτε</p>

<p>[355.D]&nbsp;&nbsp;&nbsp;θύσειν μήτε ποιήσειν [αὐτοῖς] κεχαρισμένον, οὐδὲν
ἔλαττον</p>

<p>ἀποφεύξῃ κακὸν ἀθεότητος δεισιδαιμονίαν.</p>

<p>&nbsp;&nbsp;&nbsp;Λεγέσθω δ' ὁ μῦθος οὗτος ἐν βραχυτάτοις ὡς</p>

<p>ἔνεστι μάλιστα τῶν ἀχρήστων σφόδρα καὶ περιττῶν </p>

<p>ἀφαιρεθέντων. τῆς Ῥέας φασὶ κρύφα τῷ Κρόνῳ συγγε-</p>

<p>νομένης αἰσθόμενον ἐπαράσασθαι τὸν Ἥλιον αὐτῇ μήτε</p>

<p>μηνὶ μήτ' ἐνιαυτῷ τεκεῖν· ἐρῶντα δὲ τῆς θεοῦ τὸν Ἑρμῆν</p>

<p>συνελθεῖν, εἶτα παίξαντα πέττια πρὸς τὴν Σελήνην καὶ</p>

<p>ἀφελόντα τῶν φώτων ἑκάστου τὸ ἑβδομηκοστὸν ἐκ</p>

<p>πάντων ἡμέρας πέντε συνελεῖν καὶ ταῖς ἑξήκοντα καὶ</p>

<p>τριακοσίαις ἐπαγαγεῖν, ἃς νῦν ἐπαγομένας Αἰγύπτιοι</p>

<p>[355.E]&nbsp;&nbsp;&nbsp;καλοῦσι καὶ τῶν θεῶν γενεθλίους ἄγουσι. τῇ μὲν
πρώτῃ</p>

<p>τὸν Ὄσιριν γενέσθαι καὶ φωνὴν αὐτῷ τεχθέντι συνεκπε-</p>

<p>σεῖν, ὡς ὁ πάντων κύριος εἰς φῶς πρόεισιν. ἔνιοι δὲ</p>

<p>Παμύλην τινὰ λέγουσιν ἐν Θήβαις ὑδρευόμενον ἐκ τοῦ</p>

<p>ἱεροῦ τοῦ Διὸς φωνὴν ἀκοῦσαι διακελευομένην ἀνειπεῖν</p>

<p>μετὰ βοῆς, ὅτι μέγας βασιλεὺς εὐεργέτης Ὄσιρις γέγονε,</p>

<p>καὶ διὰ τοῦτο θρέψαι τὸν Ὄσιριν ἐγχειρίσαντος αὐτῷ τοῦ</p>

<p>Κρόνου καὶ τὴν τῶν Παμυλίων ἑορτὴν αὐτῷ τελεῖσθαι Φαλ-</p>

<p>ληφορίοις ἐοικυῖαν. τῇ δὲ δευτέρᾳ τὸν Ἀρούηριν, [ὃν Ἀπόλ-</p>

<p>λωνα,] ὃν καὶ πρεσβύτερον Ὧρον ἔνιοι καλοῦσι, τῇ τρίτῃ</p>

<p>[355.F]&nbsp;&nbsp;&nbsp;δὲ Τυφῶνα μὴ καιρῷ μηδὲ κατὰ χώραν, ἀλλ'
ἀναρρήξαντα</p>

<p>πληγῇ διὰ τῆς πλευρᾶς ἐξαλέσθαι. τετάρτῃ δὲ τὴν Ἶσιν</p>

<p>ἐν πανύγροις γενέσθαι, τῇ δὲ πέμπτῃ Νέφθυν, ἣν καὶ</p>

<p>Τελευτὴν καὶ Ἀφροδίτην, ἔνιοι δὲ καὶ Νίκην ὀνομάζουσιν.</p>

<p>εἶναι δὲ τὸν μὲν Ὄσιριν ἐξ Ἡλίου καὶ τὸν Ἀρούηριν, ἐκ</p>

<p>δ' Ἑρμοῦ τὴν Ἶσιν, ἐκ δὲ τοῦ Κρόνου τὸν Τυφῶνα καὶ</p>

<p>[356.A]&nbsp;&nbsp;&nbsp;τὴν Νέφθυν. | διὸ καὶ τὴν τρίτην τῶν ἐπαγομένων
ἀπο-</p>

<p>φράδα νομίζοντες οἱ βασιλεῖς οὐκ ἐχρημάτιζον οὐδ' </p>

<p>ἐθεράπευον αὑτοὺς μέχρι νυκτός. γήμασθαι δὲ τῷ Τυφῶνι</p>

<p>τὴν Νέφθυν, Ἶσιν δὲ καὶ Ὄσιριν ἐρῶντας ἀλλήλων καὶ</p>

<p>πρὶν ἢ γενέσθαι κατὰ γαστρὸς ὑπὸ σκότῳ συνεῖναι. ἔνιοι</p>

<p>δέ φασι καὶ τὸν Ἀρούηριν οὕτω γεγονέναι καὶ καλεῖσθαι</p>

<p>πρεσβύτερον Ὧρον ὑπ' Αἰγυπτίων, Ἀπόλλωνα δ' ὑφ'</p>

<p>Ἑλλήνων.</p>

<p>&nbsp;&nbsp;&nbsp;Βασιλεύοντα δ' Ὄσιριν Αἰγυπτίους μὲν εὐθὺς ἀπόρου</p>

<p>βίου καὶ θηριώδους ἀπαλλάξαι καρπούς τε δείξαντα καὶ</p>

<p>νόμους θέμενον αὐτοῖς καὶ θεοὺς διδάξαντα τιμᾶν· ὕστερον</p>

<p>[356.B]&nbsp;&nbsp;&nbsp;δὲ γῆν πᾶσαν ἡμερούμενον ἐπελθεῖν ἐλάχιστα μὲν
ὅπλων</p>

<p>δεηθέντα, πειθοῖ δὲ τοὺς πλείστους καὶ λόγῳ μετ' ᾠδῆς</p>

<p>πάσης καὶ μουσικῆς θελγομένους προσαγόμενον· ὅθεν</p>

<p>Ἕλλησι δόξαι Διονύσῳ τὸν αὐτὸν εἶναι. Τυφῶνα δ' ἀπόντος</p>

<p>μὲν οὐθὲν νεωτερίζειν διὰ τὸ τὴν Ἶσιν εὖ μάλα φυλάτ-</p>

<p>τεσθαι καὶ προσέχειν ἐγκρατῶς ἔχουσαν, ἐπανελθόντι</p>

<p>δὲ δόλον μηχανᾶσθαι συνωμότας ἄνδρας ἑβδομήκοντα</p>

<p>καὶ δύο πεποιημένον καὶ συνεργὸν ἔχοντα βασίλισσαν ἐξ</p>

<p>Αἰθιοπίας παροῦσαν, ἣν ὀνομάζουσιν Ἀσώ· τοῦ δ' Ὀσί-</p>

<p>ριδος ἐκμετρησάμενον λάθρα τὸ σῶμα καὶ κατασκευά-</p>

<p>σαντα πρὸς τὸ μέγεθος λάρνακα καλὴν καὶ κεκοσμημένην</p>

<p>[356.C]&nbsp;&nbsp;&nbsp;περιττῶς εἰσενεγκεῖν εἰς τὸ συμπόσιον. ἡσθέντων δὲ
τῇ</p>

<p>ὄψει καὶ θαυμασάντων ὑποσχέσθαι τὸν Τυφῶνα μετὰ</p>

<p>παιδιᾶς, ὃς ἂν ἐγκατακλιθεὶς ἐξισωθῇ, διδόναι δῶρον</p>

<p>αὐτῷ τὴν λάρνακα. πειρωμένων δὲ πάντων καθ' ἕκαστον,</p>

<p>ὡς οὐδεὶς ἐνήρμοττεν, ἐμβάντα τὸν Ὄσιριν κατακλιθῆναι·</p>

<p>τοὺς δὲ συνωμότας ἐπιδραμόντας ἐπιρράξαι τὸ πῶμα καὶ</p>

<p>τὰ μὲν γόμφοις καταλαβόντας ἔξωθεν, τῶν δὲ θερμὸν </p>

<p>μόλιβδον καταχεαμένους ἐπὶ τὸν ποταμὸν ἐξενεγκεῖν καὶ</p>

<p>μεθεῖναι διὰ τοῦ Τανιτικοῦ στόματος εἰς τὴν θάλασσαν,</p>

<p>ὃ διὰ τοῦτο μισητὸν ἔτι νῦν καὶ κατάπτυστον νομίζειν</p>

<p>Αἰγυπτίους. ταῦτα δὲ πραχθῆναι λέγουσιν ἑβδόμῃ ἐπὶ</p>

<p>[356.D]&nbsp;&nbsp;&nbsp;δέκα μηνὸς Ἀθύρ, ἐν ᾧ τὸν σκορπίον ὁ ἥλιος
διέξεισιν,</p>

<p>ὄγδοον ἔτος καὶ εἰκοστὸν ἐκεῖνο βασιλεύοντος Ὀσίριδος.</p>

<p>ἔνιοι δὲ βεβιωκέναι φασὶν αὐτόν, οὐ βεβασιλευκέναι</p>

<p>χρόνον τοσοῦτον.</p>

<p>&nbsp;&nbsp;&nbsp;Πρώτων δὲ τῶν τὸν περὶ Χέμμιν οἰκούντων τόπον</p>

<p>Πανῶν καὶ Σατύρων τὸ πάθος αἰσθομένων καὶ λόγον</p>

<p>ἐμβαλόντων περὶ τοῦ γεγονότος τὰς μὲν αἰφνιδίους τῶν</p>

<p>ὄχλων ταραχὰς καὶ πτοήσεις ἔτι νῦν διὰ τοῦτο πανικὰς</p>

<p>προσαγορεύεσθαι· τὴν δ' Ἶσιν αἰσθομένην κείρασθαι μὲν</p>

<p>ἐνταῦθα τῶν πλοκάμων ἕνα καὶ πένθιμον στολὴν ἀναλα-</p>

<p>βεῖν, ὅπου τῇ πόλει μέχρι νῦν ὄνομα Κοπτώ. ἕτεροι δὲ</p>

<p>τοὔνομα σημαίνειν οἴονται στέρησιν· τὸ γὰρ ἀποστερεῖν</p>

<p>[356.E]&nbsp;&nbsp;&nbsp;‘κόπτειν’ λέγουσι. πλανωμένην δὲ πάντῃ καὶ
ἀποροῦσαν</p>

<p>οὐδένα παρελθεῖν ἀπροσαύδητον, ἀλλὰ καὶ παιδαρίοις</p>

<p>συντυχοῦσαν ἐρωτᾶν περὶ τῆς λάρνακος· τὰ δὲ τυχεῖν</p>

<p>ἑωρακότα καὶ φράσαι τὸ στόμα, δι' οὗ τὸ ἀγγεῖον οἱ</p>

<p>φίλοι τοῦ Τυφῶνος εἰς τὴν θάλασσαν ἔωσαν. ἐκ τούτου</p>

<p>τὰ παιδάρια μαντικὴν δύναμιν ἔχειν οἴεσθαι τοὺς Αἰγυπ-</p>

<p>τίους καὶ μάλιστα ταῖς τούτων ὀττεύεσθαι κληδόσι παι-</p>

<p>ζόντων ἐν ἱεροῖς καὶ φθεγγομένων ὅ τι ἂν τύχωσιν. </p>

<p>αἰσθομένην δὲ τῇ ἀδελφῇ [ἐρῶντα] συγγεγονέναι δι'</p>

<p>ἄγνοιαν ὡς ἑαυτῇ τὸν Ὄσιριν καὶ τεκμήριον ἰδοῦσαν τὸν</p>

<p>μελιλώτινον στέφανον, ὃν ἐκεῖνος παρὰ τῇ Νέφθυι κατέ-</p>

<p>[356.F]&nbsp;&nbsp;&nbsp;λιπε, τὸ παιδίον ζητεῖν (ἐκθεῖναι γὰρ εὐθὺς
τεκοῦσαν διὰ</p>

<p>φόβον τοῦ Τυφῶνος)· εὑρεθὲν &lt;δὲ&gt; χαλεπῶς καὶ μόγις</p>

<p>κυνῶν ἐπαγόντων τὴν Ἶσιν ἐκτραφῆναι καὶ γενέσθαι</p>

<p>φύλακα καὶ ὀπαδὸν αὐτῆς Ἄνουβιν προσαγορευθέντα καὶ</p>

<p>λεγόμενον τοὺς θεοὺς φρουρεῖν, ὥσπερ οἱ κύνες τοὺς</p>

<p>ἀνθρώπους.</p>

<p>[357.A]&nbsp;&nbsp;&nbsp;&nbsp;&nbsp;&nbsp;Ἐκ δὲ τούτου πυθέσθαι περὶ τῆς
λάρνακος, | ὡς</p>

<p>πρὸς τὴν Βύβλου χώραν ὑπὸ τῆς θαλάσσης ἐκκυμανθεῖσαν</p>

<p>αὐτὴν ἐρείκῃ τινὶ μαλθακῶς ὁ κλύδων προσέμιξεν· ἡ δ'</p>

<p>ἐρείκη κάλλιστον ἔρνος ὀλίγῳ χρόνῳ καὶ μέγιστον ἀναδρα-</p>

<p>μοῦσα περιέπτυξε καὶ περιέφυ καὶ ἀπέκρυψεν ἐντὸς ἑαυτῆς.</p>

<p>θαυμάσας δ' ὁ βασιλεὺς τοῦ φυτοῦ τὸ μέγεθος καὶ</p>

<p>περιτεμὼν τὸν περιέχοντα τὴν σορὸν οὐχ ὁρωμένην κορμὸν</p>

<p>ἔρεισμα τῇ στέγῃ ὑπέστησε. ταῦτά τε πνεύματί φασι</p>

<p>δαιμονίῳ φήμης πυθομένην τὴν Ἶσιν εἰς Βύβλον ἀφικέσθαι</p>

<p>καὶ καθίσασαν ἐπὶ κρήνης ταπεινὴν καὶ δεδακρυμένην</p>

<p>ἄλλῳ μὲν μηδενὶ προσδιαλέγεσθαι, τῆς δὲ βασιλίδος τὰς</p>

<p>θεραπαινίδας ἀσπάζεσθαι καὶ φιλοφρονεῖσθαι τήν τε κόμην</p>

<p>παραπλέκουσαν αὐτῶν καὶ τῷ χρωτὶ θαυμαστὴν εὐωδίαν</p>

<p>[357.B]&nbsp;&nbsp;&nbsp;ἐπιπνέουσαν ἀφ' ἑαυτῆς. ἰδούσης δὲ τῆς βασιλίδος
τὰς</p>

<p>θεραπαινίδας ἵμερον ἐμπεσεῖν τῆς ξένης τῶν τε τριχῶν ***</p>

<p>τοῦ τε χρωτὸς ἀμβροσίαν πνέοντος· οὕτω δὲ μεταπεμφθεῖ-</p>

<p>σαν καὶ γενομένην συνήθη ποιήσασθαι τοῦ παιδίου [τὴν] </p>

<p>τίτθην. ὄνομα δὲ τῷ μὲν βασιλεῖ Μάλκανδρον εἶναί φασιν·</p>

<p>αὐτῇ δ' οἱ μὲν Ἀστάρτην οἱ δὲ Σάωσιν οἱ δὲ Νεμανοῦν, ὅπερ</p>

<p>ἂν Ἕλληνες Ἀθηναΐδα προσείποιεν. τρέφειν δὲ τὴν</p>

<p>[357.C]&nbsp;&nbsp;&nbsp;Ἶσιν ἀντὶ μαστοῦ τὸν δάκτυλον εἰς τὸ στόμα τοῦ
παιδίου</p>

<p>διδοῦσαν, νύκτωρ δὲ περικαίειν τὰ θνητὰ τοῦ σώματος·</p>

<p>αὐτὴν δὲ γενομένην χελιδόνα τῇ κίονι περιπέτεσθαι καὶ θρη-</p>

<p>νεῖν, ἄχρι οὗ τὴν βασίλισσαν παραφυλάξασαν καὶ ἐγκρα-</p>

<p>γοῦσαν, ὡς εἶδε περικαιόμενον τὸ βρέφος, ἀφελέσθαι τὴν</p>

<p>ἀθανασίαν αὐτοῦ. τὴν δὲ θεὰν φανερὰν γενομένην αἰτή-</p>

<p>σασθαι τὴν κίονα τῆς στέγης· ὑφελοῦσαν δὲ ῥᾷστα περι-</p>

<p>κόψαι τὴν ἐρείκην, εἶτα ταύτην μὲν ὀθόνῃ περικαλύψασαν</p>

<p>καὶ μύρον καταχεαμένην ἐγχειρίσαι τοῖς βασιλεῦσι καὶ νῦν</p>

<p>ἔτι σέβεσθαι Βυβλίους τὸ ξύλον ἐν ἱερῷ κείμενον Ἴσιδος.</p>

<p>τῇ δὲ σορῷ περιπεσεῖν καὶ κωκῦσαι τηλικοῦτον, ὥστε</p>

<p>[357.D]&nbsp;&nbsp;&nbsp;τῶν παίδων τοῦ βασιλέως τὸν νεώτερον ἐκθανεῖν· τὸν
δὲ</p>

<p>πρεσβύτερον μεθ' ἑαυτῆς ἔχουσαν καὶ τὴν σορὸν εἰς</p>

<p>πλοῖον ἐνθεμένην ἀναχθῆναι. τοῦ δὲ Φαίδρου ποταμοῦ</p>

<p>πνεῦμα τραχύτερον ἐκθρέψαντος ὑπὸ τὴν ἕω θυμωθεῖσαν</p>

<p>ἀναξηρᾶναι τὸ ῥεῖθρον.</p>

<p>&nbsp;&nbsp;&nbsp;Ὅπου δὲ πρῶτον ἐρημίας ἔτυχεν, αὐτὴν καθ' ἑαυ-</p>

<p>τὴν γενομένην ἀνοῖξαι τὴν λάρνακα καὶ τῷ προσώπῳ</p>

<p>τὸ πρόσωπον ἐπιθεῖσαν ἀσπάσασθαι καὶ δακρύειν. τοῦ</p>

<p>δὲ παιδίου σιωπῇ προσελθόντος ἐκ τῶν ὄπισθεν καὶ</p>

<p>[357.D.10]&nbsp;&nbsp;&nbsp;καταμανθάνοντος αἰσθομένην μεταστραφῆναι καὶ
δει-</p>

<p>νὸν ὑπ' ὀργῆς ἐμβλέψαι· τὸ δὲ παιδίον οὐκ ἀνασχέ-</p>

<p>[357.E]&nbsp;&nbsp;&nbsp;σθαι τὸ τάρβος, ἀλλ' ἀποθανεῖν. οἱ δέ φασιν οὐχ</p>

<p>οὕτως, ἀλλ' ὡς εἴρηται *** τρόπον ἐκπεσεῖν εἰς τὴν</p>

<p>θάλασσαν, ἔχειν δὲ τιμὰς διὰ τὴν θεόν· ὃν γὰρ ᾄδουσιν </p>

<p>Αἰγύπτιοι παρὰ τὰ συμπόσια Μανερῶτα, τοῦτον εἶναι.</p>

<p>τινὲς δὲ τὸν μὲν παῖδα καλεῖσθαι Παλαιστινὸν ἢ Πηλού-</p>

<p>σιον καὶ τὴν πόλιν ἐπώνυμον ἀπ' αὐτοῦ γενέσθαι κτισθεῖ-</p>

<p>σαν ὑπὸ τῆς θεοῦ· τὸν δ' ᾀδόμενον Μανερῶτα πρῶτον</p>

<p>εὑρεῖν μουσικὴν ἱστοροῦσιν. ἔνιοι δέ φασιν ὄνομα μὲν</p>

<p>οὐδενὸς εἶναι, διάλεκτον δὲ πίνουσιν ἀνθρώποις καὶ</p>

<p>θαλειάζουσι πρέπουσαν ‘αἴσιμα τὰ τοιαῦτα παρείη·’</p>

<p>τοῦτο γὰρ τῷ Μανερῶτι φραζόμενον ἀναφωνεῖν ἑκάστοτε</p>

<p>[357.F]&nbsp;&nbsp;&nbsp;τοὺς Αἰγυπτίους. ὥσπερ ἀμέλει καὶ τὸ δεικνύμενον
αὐτοῖς</p>

<p>εἴδωλον ἀνθρώπου τεθνηκότος ἐν κιβωτίῳ περιφερόμενον</p>

<p>οὐκ ἔστιν ὑπόμνημα τοῦ περὶ Ὀσίριδος πάθους, ᾗ τινες</p>

<p>ὑπολαμβάνουσιν, ἀλλ' οἰνωμένους παρακαλοῦντες αὑ-</p>

<p>τοὺς χρῆσθαι τοῖς παροῦσι καὶ ἀπολαύειν, ὡς πάντας</p>

<p>αὐτίκα μάλα τοιούτους ἐσομένους, ἄχαριν ἐπίκωμον</p>

<p>ἐπεισάγουσι.</p>

<p>&nbsp;&nbsp;&nbsp;Τῆς δ' Ἴσιδος πρὸς τὸν υἱὸν Ὧρον ἐν Βούτῳ τρεφό-</p>

<p>μενον πορευθείσης τὸ δ' ἀγγεῖον ἐκποδὼν ἀποθεμένης</p>

<p>Τυφῶνα κυνηγετοῦντα νύκτωρ πρὸς τὴν σελήνην ἐντυχεῖν</p>

<p>[358.A]&nbsp;&nbsp;&nbsp;αὐτῷ | καὶ τὸ σῶμα γνωρίσαντα διελεῖν εἰς τεσσαρεσ-</p>

<p>καίδεκα μέρη καὶ διαρρῖψαι, τὴν δ' Ἶσιν πυθομένην</p>

<p>ἀναζητεῖν ἐν βάριδι παπυρίνῃ τὰ [δ'] ἕλη διεκπλέουσαν·</p>

<p>ὅθεν οὐκ ἀδικεῖσθαι τοὺς ἐν παπυρίνοις σκάφεσι πλέοντας</p>

<p>ὑπὸ τῶν κροκοδείλων ἢ φοβουμένων ἢ σεβομένων διὰ</p>

<p>τὴν θεόν. ἐκ τούτου δὲ καὶ πολλοὺς τάφους Ὀσίριδος</p>

<p>ἐν Αἰγύπτῳ λέγεσθαι διὰ τὸ προστυγχάνουσαν ἑκάστῳ </p>

<p>μέρει ταφὰς ποιεῖν. οἱ δ' οὔ φασιν, ἀλλ' εἴδωλα ποιου-</p>

<p>μένην διδόναι καθ' ἑκάστην πόλιν ὡς τὸ σῶμα διδοῦσαν</p>

<p>ὅπως παρὰ πλείοσιν ἔχῃ τιμὰς καί, ἂν ὁ Τυφὼν ἐπικρατήσῃ</p>

<p>[358.B]&nbsp;&nbsp;&nbsp;τοῦ Ὥρου, τὸν ἀληθινὸν τάφον ζητῶν πολλῶν λεγομένων</p>

<p>καὶ δεικνυμένων ἀπαγορεύσῃ. μόνον δὲ τῶν μερῶν τοῦ</p>

<p>Ὀσίριδος τὴν Ἶσιν οὐχ εὑρεῖν τὸ αἰδοῖον· εὐθὺς γὰρ εἰς</p>

<p>τὸν ποταμὸν ῥιφῆναι καὶ γεύσασθαι τόν τε λεπιδωτὸν</p>

<p>αὐτοῦ καὶ τὸν φάγρον καὶ τὸν ὀξύρυγχον, [ὡς] οὓς μάλιστα</p>

<p>τῶν ἰχθύων ἀφοσιοῦσθαι· τὴν δ' Ἶσιν ἀντ' ἐκείνου μίμημα</p>

<p>ποιησαμένην καθιερῶσαι τὸν φαλλόν, ᾧ καὶ νῦν ἑορτάζειν</p>

<p>τοὺς Αἰγυπτίους.</p>

<p>&nbsp;&nbsp;&nbsp;Ἔπειτα τῷ Ὥρῳ τὸν Ὄσιριν ἐξ Ἅιδου παραγενό-</p>

<p>μενον διαπονεῖν ἐπὶ τὴν μάχην καὶ ἀσκεῖν, εἶτα διερωτῆ-</p>

<p>σαι, τί κάλλιστον ἡγεῖται· τοῦ δὲ φήσαντος ‘τὸ πατρὶ καὶ</p>

<p>μητρὶ τιμωρεῖν κακῶς παθοῦσι’ δεύτερον ἐρέσθαι, τί</p>

<p>χρησιμώτατον οἴεται ζῷον εἰς μάχην ἐξιοῦσι· τοῦ δ'</p>

<p>[358.C]&nbsp;&nbsp;&nbsp;Ὥρου ‘ἵππον’ εἰπόντος ἐπιθαυμάσαι καὶ διαπορῆσαι,</p>

<p>πῶς οὐ λέοντα μᾶλλον ἀλλ' ἵππον· εἰπεῖν οὖν τὸν Ὧρον,</p>

<p>ὡς λέων μὲν ὠφέλιμον ἐπιδεομένῳ βοηθείας, ἵππος δὲ</p>

<p>φεύγοντα διασπάσαι καὶ καταναλῶσαι τὸν πολέμιον.</p>

<p>ἀκούσαντ' οὖν ἡσθῆναι τὸν Ὄσιριν, ὡς ἱκανῶς παρασκευα-</p>

<p>σαμένου τοῦ Ὥρου. λέγεται δ' ὅτι πολλῶν μετατιθεμένων</p>

<p>ἀεὶ πρὸς τὸν Ὧρον καὶ ἡ παλλακὴ τοῦ Τυφῶνος ἀφίκετο</p>

<p>Θούηρις· ὄφις δέ τις ἐπιδιώκων αὐτὴν ὑπὸ τῶν περὶ</p>

<p>τὸν Ὧρον κατεκόπη, καὶ νῦν διὰ τοῦτο σχοινίον τι προ- </p>

<p>[358.D]&nbsp;&nbsp;&nbsp;βάλλοντες εἰς μέσον κατακόπτουσι. τὴν μὲν οὖν μάχην
ἐπὶ</p>

<p>πολλὰς ἡμέρας γενέσθαι καὶ κρατῆσαι τὸν Ὧρον· τὸν</p>

<p>Τυφῶνα δὲ τὴν Ἶσιν δεδεμένον παραλαβοῦσαν οὐκ ἀνελεῖν,</p>

<p>ἀλλὰ καὶ λῦσαι καὶ μεθεῖναι· τὸν δ' Ὧρον οὐ μετρίως</p>

<p>ἐνεγκεῖν, ἀλλ' ἐπιβαλόντα τῇ μητρὶ τὰς χεῖρας ἀποσπάσαι</p>

<p>τῆς κεφαλῆς τὸ βασίλειον· Ἑρμῆν δὲ περιθεῖναι βούκρανον</p>

<p>αὐτῇ κράνος. τοῦ δὲ Τυφῶνος δίκην τῷ Ὥρῳ νοθείας</p>

<p>λαχόντος βοηθήσαντος [δὲ] τοῦ Ἑρμοῦ [καὶ] τὸν Ὧρον ὑπὸ</p>

<p>τῶν θεῶν γνήσιον κριθῆναι· τὸν δὲ Τυφῶνα δυσὶν ἄλλαις</p>

<p>μάχαις καταπολεμηθῆναι. τὴν δ' Ἶσιν ἐξ Ὀσίριδος μετὰ</p>

<p>τὴν τελευτὴν συγγενομένου τεκεῖν ἠλιτόμηνον καὶ ἀσθενῆ</p>

<p>[358.E]&nbsp;&nbsp;&nbsp;τοῖς κάτωθεν γυίοις τὸν Ἁρποκράτην.</p>

<p>&nbsp;&nbsp;&nbsp;Ταῦτα σχεδόν ἐστι τοῦ μύθου τὰ κεφάλαια τῶν</p>

<p>δυσφημοτάτων ἐξαιρεθέντων, οἷόν ἐστι τὸ περὶ τὸν Ὥρου</p>

<p>διαμελισμὸν καὶ τὸν Ἴσιδος ἀποκεφαλισμόν. ὅτι μὲν οὖν,</p>

<p>εἰ ταῦτα περὶ τῆς μακαρίας καὶ ἀφθάρτου φύσεως, καθ'</p>

<p>ἣν μάλιστα νοεῖται τὸ θεῖον, ὡς ἀληθῶς πραχθέντα καὶ</p>

<p>συμπεσόντα δοξάζουσι καὶ λέγουσιν, ‘ἀποπτύσαι δεῖ καὶ</p>

<p>καθήρασθαι’ τὸ ‘στόμα’ κατ' Αἰσχύλον (fr. 354), οὐδὲν</p>

<p>δεῖ λέγειν πρὸς σέ· καὶ γὰρ αὐτὴ δυσκολαίνεις τοῖς οὕτω</p>

<p>παρανόμους καὶ βαρβάρους δόξας περὶ θεῶν ἔχουσιν·</p>

<p>ὅτι δ' οὐκ ἔοικε ταῦτα κομιδῇ μυθεύμασιν ἀραιοῖς καὶ</p>

<p>[358.F]&nbsp;&nbsp;&nbsp;διακένοις πλάσμασιν, οἷα ποιηταὶ καὶ λογογράφοι
καθάπερ</p>

<p>οἱ ἀράχναι γεννῶντες ἀφ' ἑαυτῶν [ἀπ]ἀρχὰς ἀνυποθέτους</p>

<p>ὑφαίνουσι καὶ ἀποτείνουσιν, ἀλλ' ἔχει τινὰς ἀπορίας καὶ</p>

<p>παθῶν διηγήσεις, &lt;γινώσκεις&gt; αὐτή. καὶ καθάπερ οἱ</p>

<p>μαθηματικοὶ τὴν ἶριν ἔμφασιν εἶναι τοῦ ἡλίου λέγουσι </p>

<p>ποικιλλομένην τῇ πρὸς τὸ νέφος ἀναχωρήσει τῆς ὄψεως, |</p>

<p>[359.A]&nbsp;&nbsp;&nbsp;οὕτως ὁ μῦθος ἐνταῦθα λόγου τινὸς ἔμφασίς ἐστιν
ἀνα-</p>

<p>κλῶντος ἐπ' ἄλλα τὴν διάνοιαν, ὡς ὑποδηλοῦσιν αἵ τε</p>

<p>θυσίαι τὸ πένθιμον ἔχουσαι καὶ σκυθρωπὸν ἐμφαινόμενον</p>

<p>αἵ τε τῶν ναῶν διαθέσεις πῆ μὲν ἀνειμένων εἰς πτερὰ καὶ</p>

<p>δρόμους ὑπαιθρίους καὶ καθαρούς, πῆ δὲ κρυπτὰ καὶ</p>

<p>σκότια κατὰ γῆς ἐχόντων στολιστήρια θηκαίοις ἐοικότα</p>

<p>καὶ σηκοῖς, οὐχ ἥκιστα δ' ἡ τῶν Ὀσιρείων δόξα, πολλαχοῦ</p>

<p>κεῖσθαι λεγομένου τοῦ σώματος· τήν τε γὰρ Διοχίτην</p>

<p>ὀνομάζεσθαι πολίχνην λέγουσιν, ὡς μόνην τὸν ἀληθινὸν</p>

<p>ἔχουσαν, ἔν τ' Ἀβύδῳ τοὺς εὐδαίμονας τῶν Αἰγυπτίων καὶ</p>

<p>[359.B]&nbsp;&nbsp;&nbsp;δυνατοὺς μάλιστα θάπτεσθαι φιλοτιμουμένους
ὁμοτάφους</p>

<p>εἶναι τοῦ σώματος Ὀσίριδος. ἐν δὲ Μέμφει τρέφεσθαι τὸν</p>

<p>Ἆπιν εἴδωλον ὄντα τῆς ἐκείνου ψυχῆς, ὅπου καὶ τὸ σῶμα</p>

<p>κεῖσθαι· καὶ τὴν μὲν πόλιν οἱ μὲν ὅρμον ἀγαθῶν ἑρμηνεύου-</p>

<p>σιν, οἱ δ' ἰδίως τάφον Ὀσίριδος. τὴν δὲ πρὸς Φιλαῖς † νιστιτά-</p>

<p>νην ἄλλως μὲν ἄβατον ἅπασι καὶ ἀπροσπέλαστον εἶναι καὶ</p>

<p>μηδ' ὄρνιθας ἐπ' αὐτὴν καταίρειν μηδ' ἰχθῦς προσπελάζειν,</p>

<p>ἑνὶ δὲ καιρῷ τοὺς ἱερεῖς διαβαίνοντας ἐναγίζειν καὶ κατα-</p>

<p>στέφειν τὸ σῆμα μηδίθης φυτῷ περισκιαζόμενον ὑπερ-</p>

<p>αίροντι πάσης ἐλαίας μέγεθος. Εὔδοξος δὲ (fr. 60) </p>

<p>πολλῶν τάφων ἐν Αἰγύπτῳ λεγομένων ἐν Βουσίριδι τὸ</p>

<p>[359.C]&nbsp;&nbsp;&nbsp;σῶμα κεῖσθαι· καὶ γὰρ πατρίδα ταύτην γεγονέναι τοῦ</p>

<p>Ὀσίριδος· οὐκέτι μέντοι λόγου δεῖσθαι τὴν Ταφόσιριν·</p>

<p>αὐτὸ γὰρ φράζειν τοὔνομα ταφὴν Ὀσίριδος. ἐῶ δὲ τομὴν</p>

<p>ξύλου καὶ σχίσιν λίνου καὶ χοὰς χεομένας διὰ τὸ πολλὰ</p>

<p>τῶν μυστικῶν ἀναμεμῖχθαι τούτοις. οὐ μόνον δὲ τούτων</p>

<p>οἱ ἱερεῖς λέγουσιν, ἀλλὰ καὶ τῶν ἄλλων θεῶν, ὅσοι μὴ</p>

<p>ἀγέννητοι μηδ' ἄφθαρτοι, τὰ μὲν σώματα παρ' αὐτοῖς</p>

<p>κεῖσθαι καμόντα καὶ θεραπεύεσθαι, τὰς δὲ ψυχὰς ἐν</p>

<p>οὐρανῷ λάμπειν ἄστρα καὶ καλεῖσθαι κύνα μὲν τὴν Ἴσιδος</p>

<p>ὑφ' Ἑλλήνων, ὑπ' Αἰγυπτίων δὲ Σῶθιν, Ὠρίωνα δὲ τὴν</p>

<p>[359.D]&nbsp;&nbsp;&nbsp;Ὥρου, τὴν δὲ Τυφῶνος ἄρκτον. εἰς δὲ τὰς ταφὰς τῶν</p>

<p>τιμωμένων ζῴων τοὺς μὲν ἄλλους συντεταγμένα τελεῖν,</p>

<p>μόνους δὲ μὴ διδόναι τοὺς Θηβαΐδα κατοικοῦντας, ὡς</p>

<p>θνητὸν θεὸν οὐδένα νομίζοντας, ἀλλ' ὃν καλοῦσιν αὐτοὶ</p>

<p>Κνήφ, ἀγέννητον ὄντα καὶ ἀθάνατον.</p>

<p>&nbsp;&nbsp;&nbsp;Πολλῶν δὲ τοιούτων λεγομένων καὶ δεικνυμένων</p>

<p>οἱ μὲν οἰόμενοι βασιλέων ταῦτα καὶ τυράννων δι' ἀρετὴν</p>

<p>ὑπερφέρουσαν ἢ δύναμιν ἢ ἀξίωμα δόξαν θεότητος ἐπι-</p>

<p>γραψαμένων εἶτα χρησαμένων τύχαις ἔργα καὶ πάθη δεινὰ</p>

<p>καὶ μεγάλα διαμνημονεύεσθαι ῥᾴστῃ μὲν ἀποδράσει τοῦ</p>

<p>λόγου χρῶνται καὶ τὸ δύσφημον οὐ φαύλως ἀπὸ τῶν θεῶν</p>

<p>[359.E]&nbsp;&nbsp;&nbsp;ἐπ' ἀνθρώπους μεταφέρουσι καὶ ταύτας ἔχουσιν ἀπὸ
τῶν</p>

<p>ἱστορουμένων βοηθείας. ἱστοροῦσι γὰρ Αἰγύπτιοι τὸν μὲν</p>

<p>[359.E.3]&nbsp;&nbsp;&nbsp;Ἑρμῆν τῷ σώματι γενέσθαι γαλιάγκωνα, τὸν δὲ Τυφῶνα</p>

<p>τῇ χρόᾳ πυρρόν, λευκὸν δὲ τὸν Ὧρον καὶ μελάγχρουν τὸν </p>

<p>Ὄσιριν, ὡς τῇ φύσει γεγονότας ἀνθρώπους. ἔτι δὲ καὶ</p>

<p>στρατηγὸν ὀνομάζουσιν Ὄσιριν καὶ κυβερνήτην Κάνωβον,</p>

<p>οὗ φασιν ἐπώνυμον γεγονέναι τὸν ἀστέρα, καὶ τὸ πλοῖον, ὃ</p>

<p>καλοῦσιν Ἕλληνες Ἀργώ, τῆς Ὀσίριδος νεὼς εἴδωλον ἐπὶ</p>

<p>τιμῇ κατηστερισμένον οὐ μακρὰν φέρεσθαι τοῦ Ὠρίωνος</p>

<p>καὶ τοῦ Κυνός, ὧν τὸν μὲν Ὥρου τὸν δ' Ἴσιδος ἱερὸν</p>

<p>[Αἰγύπτιοι] νομίζουσιν. ὀκνῶ δέ, μὴ τοῦτ' ᾖ τὰ</p>

<p>[359.F]&nbsp;&nbsp;&nbsp;ἀκίνητα κινεῖν καὶ ‘πολεμεῖν οὐ τῷ πολλῷ χρόνῳ’
(κατὰ</p>

<p>Σιμωνίδην [fr. 193]) μόνον, ‘πολλοῖς δ' ἀνθρώπων ἔθνεσι’</p>

<p>καὶ γένεσι κατόχοις ὑπὸ τῆς πρὸς τοὺς θεοὺς τούτους ὁσιό-</p>

<p>τητος, οὐδὲν ἀπολείποντας ἐξ οὐρανοῦ μεταφέρειν ἐπὶ γῆν</p>

<p>ὀνόματα τηλικαῦτα καὶ τιμὴν καὶ πίστιν ὀλίγου δεῖν ἅπασιν</p>

<p>ἐκ πρώτης γενέσεως ἐνδεδυκυῖαν ἐξιστάναι καὶ ἀναλύειν, |</p>

<p>[360.A]&nbsp;&nbsp;&nbsp;μεγάλας μὲν τῷ ἀθέῳ Λέοντι κλισιάδας ἀνοίγοντας
[καὶ] ἐξ-</p>

<p>ανθρωπίζοντι τὰ θεῖα, λαμπρὰν δὲ τοῖς Εὐημέρου τοῦ Μεσ-</p>

<p>σηνίου (FGrHist. 63 T 4e) φενακισμοῖς παρρησίαν διδόντας,</p>

<p>ὃς αὐτὸς ἀντίγραφα συνθεὶς ἀπίστου καὶ ἀνυπάρκτου</p>

<p>μυθολογίας πᾶσαν ἀθεότητα κατασκεδάννυσι τῆς οἰκου-</p>

<p>μένης, τοὺς νομιζομένους θεοὺς πάντας ὁμαλῶς διαγράφων</p>

<p>εἰς ὀνόματα στρατηγῶν καὶ ναυάρχων καὶ βασιλέων ὡς</p>

<p>δὴ πάλαι γεγονότων ἐν δὲ Πάγχοντι γράμμασι χρυσοῖς</p>

<p>ἀναγεγραμμένων, οἷς οὔτε βάρβαρος οὐδεὶς οὔθ' Ἕλλην,</p>

<p>ἀλλὰ μόνος Εὐήμερος, ὡς ἔοικε, πλεύσας εἰς τοὺς μηδα-</p>

<p>[360.B]&nbsp;&nbsp;&nbsp;μόθι γῆς γεγονότας μηδ' ὄντας Παγχώους καὶ
Τριφύλλους</p>

<p>ἐντετύχηκε. καίτοι μεγάλαι μὲν ὑμνοῦνται πράξεις</p>

<p>ἐν Ἀσσυρίοις Σεμιράμιος, μεγάλαι δὲ Σεσώστριος ἐν </p>

<p>Αἰγύπτῳ· Φρύγες δὲ μέχρι νῦν τὰ λαμπρὰ καὶ θαυμαστὰ</p>

<p>τῶν ἔργων Μανικὰ καλοῦσι διὰ τὸ Μάνην τινὰ τῶν πάλαι</p>

<p>βασιλέων ἀγαθὸν ἄνδρα καὶ δυνατὸν γενέσθαι παρ' αὐτοῖς,</p>

<p>ὃν ἔνιοι Μάσνην καλοῦσι· Κῦρος δὲ Πέρσας Μακεδόνας</p>

<p>δ' Ἀλέξανδρος ὀλίγου δεῖν ἐπὶ πέρας τῆς γῆς κρατοῦντας</p>

<p>προήγαγον· ἀλλ' ὄνομα καὶ μνήμην βασιλέων ἀγαθῶν</p>

<p>[360.C]&nbsp;&nbsp;&nbsp;ἔχουσιν. ‘εἰ δέ τινες ἐξαρθέντες ὑπὸ μεγαλαυχίας’
ὥς</p>

<p>φησιν ὁ Πλάτων (Legg. 716a) ‘ἅμα νεότητι καὶ ἀνοίᾳ</p>

<p>φλεγόμενοι τὴν ψυχὴν μεθ' ὕβρεως’ ἐδέξαντο θεῶν ἐπω-</p>

<p>νυμίας καὶ ναῶν ἱδρύσεις, βραχὺν ἤνθησεν ἡ δόξα χρόνον,</p>

<p>εἶτα κενότητα καὶ ἀλαζονείαν μετ' ἀσεβείας καὶ παρανο-</p>

<p>μίας προσοφλόντες (Emped. B 2, 4)</p>

<p>[360.C.6]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;‘ὠκύμοροι καπνοῖο
δίκην ἀρθέντες ἀπέπταν’</p>

<p>[360.C.7]&nbsp;&nbsp;&nbsp;</p>

<p>καὶ νῦν ὥσπερ ἀγώγιμοι δραπέται τῶν ἱερῶν καὶ τῶν</p>

<p>βωμῶν ἀποσπασθέντες οὐδὲν ἀλλ' ἢ τὰ μνήματα καὶ</p>

<p>τοὺς τάφους ἔχουσιν. ὅθεν Ἀντίγονος ὁ γέρων Ἑρμοδότου</p>

<p>τινὸς ἐν ποιήμασιν αὐτὸν (PLG III 637) Ἡλίου παῖδα καὶ</p>

<p>θεὸν ἀναγορεύοντος ‘οὐ τοιαῦτά μοι’ εἶπεν ‘ὁ λασανοφό-</p>

<p>[360.D]&nbsp;&nbsp;&nbsp;ρος σύνοιδεν’. εὖ δὲ καὶ Λύσιππος ὁ πλάστης Ἀπελλῆν</p>

<p>ἐμέμψατο τὸν ζωγράφον, ὅτι τὴν Ἀλεξάνδρου γράφων</p>

<p>εἰκόνα κεραυνὸν ἐνεχείρισεν· αὐτὸς δὲ λόγχην, ἧς τὴν δόξαν</p>

<p>οὐδὲ εἷς ἀφαιρήσεται χρόνος ἀληθινὴν καὶ ἰδίαν οὖσαν.</p>

<p>&nbsp;&nbsp;&nbsp;Βέλτιον οὖν οἱ τὰ περὶ τὸν Τυφῶνα καὶ Ὄσιριν καὶ</p>

<p>Ἶσιν ἱστορούμενα μήτε θεῶν παθήματα μήτ' ἀνθρώπων,</p>

<p>ἀλλὰ δαιμόνων μεγάλων εἶναι νομίζοντες, οὓς καὶ Πλάτων</p>

<p>καὶ Πυθαγόρας καὶ Ξενοκράτης (fr. 24) καὶ Χρύσιππος</p>

<p>(StVFr. II 1103) ἑπόμενοι τοῖς πάλαι θεολόγοις ἐρρωμενε- </p>

<p>στέρους μὲν ἀνθρώπων γεγονέναι λέγουσι καὶ πολὺ τῇ δυνά-</p>

<p>[360.E]&nbsp;&nbsp;&nbsp;μει τὴν φύσιν ὑπερφέροντας ἡμῶν, τὸ δὲ θεῖον οὐκ
ἀμιγὲς</p>

<p>οὐδ' ἄκρατον ἔχοντας, ἀλλὰ καὶ ψυχῆς φύσει καὶ σώματος</p>

<p>αἰσθήσει [ἐν] συνειληχὸς ἡδονὴν δεχομένῃ καὶ πόνον καὶ</p>

<p>ὅσα ταύταις ἐπιγενόμενα ταῖς μεταβολαῖς πάθη τοὺς μὲν</p>

<p>μᾶλλον τοὺς δ' ἧττον ἐπιταράττει· γίνονται γὰρ ὡς ἐν</p>

<p>ἀνθρώποις καὶ δαίμοσιν ἀρετῆς διαφοραὶ καὶ κακίας. τὰ</p>

<p>γὰρ Γιγαντικὰ καὶ Τιτανικὰ παρ' Ἕλλησιν ᾀδόμενα καὶ</p>

<p>Κρόνου τινὲς ἄθεσμοι πράξεις καὶ Πύθωνος ἀντιτάξεις</p>

<p>πρὸς Ἀπόλλωνα φυγαί τε Διονύσου καὶ πλάναι Δήμητρος</p>

<p>οὐδὲν ἀπολείπουσι τῶν Ὀσιριακῶν καὶ Τυφωνικῶν ἄλλων</p>

<p>[360.F]&nbsp;&nbsp;&nbsp;θ' ὧν πᾶσιν ἔξεστιν ἀνέδην μυθολογουμένων ἀκούειν·
ὅσα</p>

<p>τε μυστικοῖς ἱεροῖς περικαλυπτόμενα καὶ τελεταῖς ἄρρητα</p>

<p>διασῴζεται καὶ ἀθέατα πρὸς τοὺς πολλούς, ὅμοιον ἔχει</p>

<p>λόγον. ἀκούομεν δὲ καὶ Ὁμήρου τοὺς μὲν ἀγαθοὺς</p>

<p>διαφόρως ‘θεοειδέας’ ἑκάστοτε &lt;καλοῦντος&gt; καὶ ‘ἀντι-</p>

<p>θέους’ καί ‘θεῶν ἄπο μήδε' ἔχοντας’, τῷ δ' ἀπὸ τῶν δαι-</p>

<p>[361.A]&nbsp;&nbsp;&nbsp;μόνων | προσρήματι χρωμένου κοινῶς ἐπί τε χρηστῶν</p>

<p>καὶ φαύλων (Ν 810)</p>

<p>[361.A.2]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;‘δαιμόνιε, σχεδὸν ἐλθέ· τίη δειδίσσεαι
οὕτως</p>

<p>&nbsp;&nbsp;&nbsp;&nbsp;&nbsp;&nbsp;Ἀργείους;’</p>

<p>[361.A.4]&nbsp;&nbsp;&nbsp;</p>

<p>καὶ πάλιν (Ε 438, Π 705, Υ 447)</p>

<p>[361.A.5]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;‘ἀλλ' ὅτε δὴ τὸ τέταρτον ἐπέσσυτο
δαίμονι ἶσος,’ </p>

<p>καί (Δ 31)</p>

<p>[361.A.7]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;‘δαιμονίη, τί νύ σε Πρίαμος Πριάμοιό τε
παῖδες</p>

<p>&nbsp;&nbsp;&nbsp;&nbsp;&nbsp;&nbsp;τόσσα κακὰ ῥέζουσιν, ὅ τ' ἀσπερχὲς μενεαίνεις</p>

<p>&nbsp;&nbsp;&nbsp;&nbsp;&nbsp;&nbsp;Ἰλίου ἐξαλαπάξαι ἐυκτίμενον πτολίεθρον;’</p>

<p>[361.A.10]&nbsp;&nbsp;&nbsp;</p>

<p>ὡς τῶν δαιμόνων μικτὴν καὶ ἀνώμαλον φύσιν ἐχόντων καὶ</p>

<p>προαίρεσιν. ὅθεν ὁ μὲν Πλάτων (Legg. 717a b) Ὀλυμπίοις</p>

<p>θεοῖς τὰ δεξιὰ καὶ περιττά, τὰ δ' ἀντίφωνα τούτων δαί-</p>

<p>[361.B]&nbsp;&nbsp;&nbsp;μοσιν ἀποδίδωσιν· ὁ δὲ Ξενοκράτης (fr. 25) καὶ τῶν</p>

<p>ἡμερῶν τὰς ἀποφράδας καὶ τῶν ἑορτῶν, ὅσαι πληγάς</p>

<p>τινας ἢ κοπετοὺς ἢ νηστείας ἢ δυσφημίας ἢ αἰσχρολογίαν</p>

<p>ἔχουσιν, οὔτε θεῶν τιμαῖς οὔτε δαιμόνων οἴεται προσή-</p>

<p>κειν χρηστῶν, ἀλλ' εἶναι φύσεις ἐν τῷ περιέχοντι μεγάλας</p>

<p>μὲν καὶ ἰσχυράς, δυστρόπους δὲ καὶ σκυθρωπάς, αἳ χαί-</p>

<p>ρουσι τοῖς τοιούτοις καὶ τυγχάνουσαι πρὸς οὐθὲν ἄλλο</p>

<p>χεῖρον τρέπονται. τοὺς δὲ χρηστοὺς πάλιν καὶ ἀγαθοὺς</p>

<p>ὅ θ' Ἡσίοδος (OD 123 sqq.) ‘ἁγνοὺς δαίμονας’ καὶ</p>

<p>‘φύλακας ἀνθρώπων’ προσαγορεύει, ‘πλουτοδότας καὶ</p>

<p>τοῦτο γέρας βασιλήιον ἔχοντας’· ὅ τε Πλάτων (Conv.</p>

<p>202e) ἑρμηνευτικὸν τὸ τοιοῦτον ὀνομάζει γένος καὶ</p>

<p>[361.C]&nbsp;&nbsp;&nbsp;διακονικὸν ἐν μέσῳ θεῶν καὶ ἀνθρώπων, εὐχὰς μὲν</p>

<p>ἐκεῖ καὶ δεήσεις ἀνθρώπων ἀναπέμποντας, ἐκεῖθεν δὲ</p>

<p>μαντεῖα δεῦρο καὶ δόσεις ἀγαθῶν φέροντας. Ἐμπεδοκλῆς</p>

<p>δὲ καὶ δίκας φησὶ διδόναι τοὺς δαίμονας ὧν &lt;ἂν&gt; ἐξα-</p>

<p>μάρτωσι καὶ πλημμελήσωσιν (B 115, 9 sqq.)</p>

<p>[361.C.5]&nbsp;&nbsp;&nbsp;</p>

<p>&nbsp;&nbsp;&nbsp;‘αἰθέριον &lt;μὲν&gt; γάρ σφε μένος πόντονδε διώκει,</p>

<p>&nbsp;&nbsp;&nbsp;πόντος δ' ἐς χθονὸς οὖδας ἀπέπτυσε, γαῖα δ' ἐς αὐγὰς</p>

<p>&nbsp;&nbsp;&nbsp;ἠελίου ἀκάμαντος, ὁ δ' αἰθέρος ἔμβαλε δίναις·</p>

<p>&nbsp;&nbsp;&nbsp;ἄλλος δ' ἐξ ἄλλου δέχεται, στυγέουσι δὲ πάντες’, </p>

<p>ἄχρι οὗ κολασθέντες οὕτω καὶ καθαρθέντες αὖθις τὴν</p>

<p>[361.D]&nbsp;&nbsp;&nbsp;κατὰ φύσιν χώραν καὶ τάξιν ἀπολάβωσι. τούτων</p>

<p>δὲ καὶ τῶν τοιούτων ἀδελφὰ λέγεσθαί φασι περὶ Τυ-</p>

<p>φῶνος, ὡς δεινὰ μὲν ὑπὸ φθόνου καὶ δυσμενείας εἰργά-</p>

<p>σατο καὶ πάντα πράγματα ταράξας ἐνέπλησε κακῶν γῆν</p>

<p>ὁμοῦ τι πᾶσαν καὶ θάλασσαν, εἶτα δίκην ἔδωκεν· ἡ δὲ</p>

<p>τιμωρὸς Ὀσίριδος ἀδελφὴ καὶ γυνὴ τὴν Τυφῶνος σβέ-</p>

<p>σασα καὶ καταπαύσασα μανίαν καὶ λύσσαν οὐ περιεῖδε</p>

<p>τοὺς ἄθλους καὶ τοὺς ἀγῶνας, οὓς ἀνέτλη, καὶ πλάνας</p>

<p>αὑτῆς καὶ πολλὰ μὲν ἔργα σοφίας πολλὰ δ' ἀνδρείας</p>

<p>ἀμνηστίαν ὑπολαβοῦσαν καὶ σιωπήν, ἀλλὰ ταῖς ἁγιωτά-</p>

<p>[361.E]&nbsp;&nbsp;&nbsp;ταις ἀναμίξασα τελεταῖς εἰκόνας καὶ ὑπονοίας καὶ
μιμή-</p>

<p>ματα τῶν τότε παθημάτων εὐσεβείας ὁμοῦ δίδαγμα καὶ</p>

<p>παραμύθιον ἀνδράσι καὶ γυναιξὶν ὑπὸ συμφορῶν ἐχο-</p>

<p>μένοις ὁμοίων καθωσίωσεν. αὐτὴ δὲ καὶ Ὄσιρις ἐκ</p>

<p>δαιμόνων ἀγαθῶν δι' ἀρετὴν εἰς θεοὺς μεταβαλόντες,</p>

<p>ὡς ὕστερον Ἡρακλῆς καὶ Διόνυσος, ἅμα καὶ θεῶν καὶ</p>

<p>δαιμόνων οὐκ ἀπὸ τρόπου μεμιγμένας τιμὰς ἔχουσι,</p>

<p>πανταχοῦ μὲν ***, ἐν δὲ τοῖς [ὑπὲρ γῆν καὶ] ὑπὸ γῆν</p>

<p>δυνάμενοι μέγιστον. οὐ γὰρ ἄλλον εἶναι Σάραπιν ἢ τὸν</p>

<p>Πλούτωνά φασι καὶ Ἶσιν τὴν Περσέφασσαν, ὡς Ἀρχέ-</p>

<p>μαχος εἴρηκεν ὁ Εὐβοεὺς (fr. 7 M.) καὶ ὁ Ποντικὸς</p>

<p>[361.E.12]&nbsp;&nbsp;&nbsp;Ἡρακλείδης (fr. 103 V.) τὸ χρηστήριον ἐν Κανώβῳ</p>

<p>[361.F]&nbsp;&nbsp;&nbsp;Πλούτωνος ἡγούμενος εἶναι.</p>

<p>&nbsp;&nbsp;&nbsp;Πτολεμαῖος δ' ὁ Σωτὴρ ὄναρ εἶδε τὸν ἐν Σινώπῃ </p>

<p>τοῦ Πλούτωνος κολοσσόν, οὐκ ἐπιστάμενος οὐδ' ἑωρα-</p>

<p>κὼς πρότερον οἷος &lt;ἦν&gt; τὴν μορφήν, κελεύοντα κομίσαι</p>

<p>τὴν ταχίστην αὐτὸν εἰς Ἀλεξάνδρειαν. ἀγνοοῦντι δ' αὐτῷ</p>

<p>καὶ ἀποροῦντι, ποῦ καθίδρυται, καὶ διηγουμένῳ τοῖς</p>

<p>φίλοις τὴν ὄψιν εὑρέθη πολυπλανὴς ἄνθρωπος ὄνομα</p>

<p>Σωσίβιος, ἐν Σινώπῃ φάμενος ἑωρακέναι τοιοῦτον κολοσ-</p>

<p>σόν, οἷον ὁ βασιλεὺς ἰδεῖν ἔδοξεν. ἔπεμψεν οὖν Σωτέλη</p>

<p>καὶ Διονύσιον, οἳ χρόνῳ πολλῷ καὶ μόλις, οὐκ ἄνευ</p>

<p>[362.A]&nbsp;&nbsp;&nbsp;μέντοι θείας προνοίας, ἤγαγον ἐκκλέψαντες. | ἐπεὶ
δὲ</p>

<p>κομισθεὶς ὤφθη, συμβαλόντες οἱ περὶ Τιμόθεον τὸν</p>

<p>ἐξηγητὴν καὶ Μανέθωνα τὸν Σεβεννύτην (fr. 78 M.)</p>

<p>Πλούτωνος ὂν ἄγαλμα τῷ Κερβέρῳ τεκμαιρόμενοι καὶ</p>

<p>τῷ δράκοντι πείθουσι τὸν Πτολεμαῖον, ὡς ἑτέρου θεῶν</p>

<p>οὐδενὸς ἀλλὰ Σαράπιδός ἐστιν· οὐ γὰρ ἐκεῖθεν οὕτως</p>

<p>ὀνομαζόμενος ἧκεν, ἀλλ' εἰς Ἀλεξάνδρειαν κομισθεὶς τὸ</p>

<p>παρ' Αἰγυπτίοις ὄνομα τοῦ Πλούτωνος ἐκτήσατο τὸν</p>

<p>Σάραπιν. καὶ μέντοι &lt;τὰ&gt; Ἡρακλείτου τοῦ φυσικοῦ λέγον-</p>

<p>τος (B 15) ‘Ἅιδης καὶ Διόνυσος ωὑτὸς ὅτεῳ μαίνονται καὶ</p>

<p>ληναΐζουσιν’ εἰς ταύτην ὑπάγουσι τὴν δόξαν. οἱ γὰρ</p>

<p>ἀξιοῦντες Ἅιδην λέγεσθαι τὸ σῶμα τῆς ψυχῆς οἷον</p>

<p>[362.B]&nbsp;&nbsp;&nbsp;παραφρονούσης καὶ μεθυούσης ἐν αὐτῷ, γλίσχρως ἀλ-</p>

<p>ληγοροῦσι. βέλτιον δὲ τὸν Ὄσιριν εἰς ταὐτὸ συνάγειν</p>

<p>τῷ Διονύσῳ τῷ τ' Ὀσίριδι τὸν Σάραπιν, ὅτε τὴν φύσιν</p>

<p>μετέβαλε, ταύτης τυχόντι τῆς προσηγορίας. διὸ πᾶσι</p>

<p>κοινὸς ὁ Σάραπίς ἐστιν, ὡς δὴ τὸν Ὄσιριν οἱ τῶν ἱερῶν</p>

<p>μεταλαβόντες ἴσασιν. </p>

<p>&nbsp;&nbsp;&nbsp;Οὐ γὰρ ἄξιον προσέχειν τοῖς Φρυγίοις γράμμασιν, ἐν</p>

<p>οἷς λέγεται † χαροπῶς τοὺς μὲν τοῦ Ἡρακλέους γενέσθαι</p>

<p>θυγάτηρ, † ἰσαιακοῦ δὲ τοῦ Ἡρακλέους ὁ Τυφών, οὐδὲ</p>

<p>Φυλάρχου μὴ καταφρονεῖν γράφοντος (FGrHist. 81 fr. 78),</p>

<p>ὅτι πρῶτος εἰς Αἴγυπτον ἐξ Ἰνδῶν Διόνυσος ἤγαγε δύο</p>

<p>βοῦς, ὧν ἦν τῷ μὲν Ἆπις ὄνομα τῷ δ' Ὄσιρις· Σάραπις</p>

<p>[362.C]&nbsp;&nbsp;&nbsp;δ' ὄνομα τοῦ τὸ πᾶν κοσμοῦντός ἐστι παρὰ τὸ σαί-</p>

<p>ρειν, ὃ καλλύνειν τινὲς καὶ κοσμεῖν λέγουσιν. ἄτοπα</p>

<p>γὰρ ταῦτα τοῦ Φυλάρχου, πολλῷ δ' ἀτοπώτερα &lt;τὰ&gt;</p>

<p>τῶν λεγόντων οὐκ εἶναι θεὸν τὸν Σάραπιν, ἀλλὰ τὴν</p>

<p>Ἄπιδος σορὸν οὕτως ὀνομάζεσθαι, καὶ χαλκᾶς τινας ἐν</p>

<p>Μέμφει πύλας λήθης καὶ κωκυτοῦ προσαγορευομένας,</p>

<p>ὅταν θάπτωσι τὸν Ἆπιν, ἀνοίγεσθαι βαρὺ καὶ σκληρὸν</p>

<p>ψοφούσας· διὸ παντὸς ἠχοῦντος ἡμᾶς χαλκώματος ἐπι-</p>

<p>λαμβάνεσθαι. μετριώτερον δ' &lt;οἱ&gt; παρὰ τὸ σεύεσθαι καὶ</p>

<p>τὸ σοῦσθαι τὴν τοῦ παντὸς ἅμα κίνησιν εἰρῆσθαι φάσ-</p>

<p>κοντες. οἱ δὲ πλεῖστοι τῶν ἱερέων εἰς ταὐτό φασι τὸν Ὄσιριν</p>

<p>συμπεπλέχθαι καὶ τὸν Ἆπιν, ἐξηγούμενοι καὶ διδάσκοντες</p>

<p>[362.D]&nbsp;&nbsp;&nbsp;ἡμᾶς, ὡς ἔμμορφον εἰκόνα χρὴ νομίζειν τῆς Ὀσίριδος</p>

<p>ψυχῆς τὸν Ἆπιν. ἐγὼ δ', εἰ μὲν Αἰγύπτιόν ἐστι τοὔνομα</p>

<p>τοῦ Σαράπιδος, εὐφροσύνην αὐτὸ δηλοῦν οἴομαι καὶ</p>

<p>χαρμοσύνην, τεκμαιρόμενος ὅτι τὴν ἑορτὴν Αἰγύπτιοι τὰ</p>

<p>Χαρμόσυνα ‘Σαίρει’ καλοῦσιν. καὶ γὰρ Πλάτων (Cratyl.</p>

<p>403a sqq.) τὸν Ἅιδην ὡς † Αἰδοῦς υἱὸν τοῖς παρ' αὐτῷ </p>

<p>γενομένοις καὶ προσηνῆ θεὸν ὠνομάσθαι φησί· καὶ παρ'</p>

<p>Αἰγυπτίοις ἄλλα τε πολλὰ τῶν ὀνομάτων λόγον ἔχει</p>

<p>καὶ τὸν ὑποχθόνιον τόπον, εἰς ὃν οἴονται τὰς ψυχὰς</p>

<p>ἀπέρχεσθαι μετὰ τὴν τελευτήν, Ἀμένθην καλοῦσι σημαί-</p>

<p>νοντος τοῦ ὀνόματος τὸν λαμβάνοντα καὶ διδόντα. εἰ δὲ</p>

<p>[362.E]&nbsp;&nbsp;&nbsp;καὶ τοῦτο τῶν ἐκ τῆς Ἑλλάδος ἀπελθόντων πάλαι καὶ</p>

<p>μετακομισθέντων ὀνομάτων ἕν ἐστιν, ὕστερον ἐπισκεψό-</p>

<p>μεθα· νῦν δὲ τὰ λοιπὰ τῆς ἐν χερσὶ δόξης προσδιέλθω-</p>

<p>μεν.</p>

<p>&nbsp;&nbsp;&nbsp;Ὁ μὲν γὰρ Ὄσιρις καὶ ἡ Ἶσις ἐκ δαιμόνων ἀγα-</p>

<p>θῶν εἰς θεοὺς μετήλλαξαν· τὴν δὲ τοῦ Τυφῶνος ἠμαυρω-</p>

<p>μένην καὶ συντετρυμμένην δύναμιν, ἔτι δὲ καὶ ψυχορρα-</p>

<p>γοῦσαν καὶ σφαδᾴζουσαν, ἔστιν αἷς παρηγοροῦσι θυσίαις</p>

<p>καὶ πραΰνουσιν, ἔστι δ' ὅτε πάλιν ἐκταπεινοῦσι καὶ</p>

<p>καθυβρίζουσιν ἔν τισιν ἑορταῖς, τῶν μὲν ἀνθρώπων τοὺς</p>

<p>πυρροὺς [καὶ] προπηλακίζοντες, ὄνον δὲ κατακρημνίζον-</p>

<p>τες, ὡς Κοπτῖται, διὰ τὸ πυρρὸν γεγονέναι τὸν Τυφῶνα</p>

<p>[362.F]&nbsp;&nbsp;&nbsp;καὶ ὀνώδη τὴν χρόαν. Βουσιρῖται δὲ καὶ Λυκοπολῖται</p>

<p>σάλπιγξιν οὐ χρῶνται τὸ παράπαν ὡς ὄνῳ φθεγγο-</p>

<p>μέναις ἐμφερές. καὶ ὅλως τὸν ὄνον οὐ καθαρὸν ἀλλὰ</p>

<p>δαιμονικὸν ἡγοῦνται ζῷον εἶναι διὰ τὴν πρὸς ἐκεῖνον</p>

<p>ὁμοιότητα καὶ πόπανα ποιοῦντες ἐν θυσίαις τοῦ τε</p>

<p>Παϋνὶ καὶ τοῦ Φαωφὶ μηνὸς ἐπιπλάττουσι παράσημον</p>

<p>[363.A]&nbsp;&nbsp;&nbsp;ὄνον δεδεμένον. | ἐν δὲ τῇ τοῦ Ἡλίου θυσίᾳ τοῖς
σεβο-</p>

<p>μένοις τὸν θεὸν παρεγγυῶσι μὴ φορεῖν ἐπὶ τῷ σώματι</p>

<p>χρυσία μηδ' ὄνῳ τροφὴν διδόναι. φαίνονται δὲ καὶ οἱ</p>

<p>Πυθαγορικοὶ τὸν Τυφῶνα δαιμονικὴν ἡγούμενοι δύναμιν· </p>

<p>λέγουσι γὰρ ἐν ἀρτίῳ μέτρῳ † ἕκτῳ καὶ πεντηκοστῷ</p>

<p>γεγονέναι Τυφῶνα· καὶ πάλιν τὴν μὲν τοῦ τριγώνου</p>

<p>&lt;φύσιν&gt; Ἅιδου καὶ Διονύσου καὶ Ἄρεος εἶναι· τὴν δὲ τοῦ</p>

<p>τετραγώνου Ῥέας καὶ Ἀφροδίτης καὶ Δήμητρος καὶ</p>

<p>Ἑστίας καὶ Ἥρας· τὴν δὲ τοῦ δωδεκαγώνου Διός· τὴν δὲ</p>

<p>&lt;τοῦ&gt; ἑκκαιπεντηκονταγωνίου Τυφῶνος, ὡς Εὔδοξος</p>

<p>ἱστόρηκεν. Αἰγύπτιοι δὲ πυρρόχρουν γεγονέναι</p>

<p>τὸν Τυφῶνα νομίζοντες καὶ τῶν βοῶν τοὺς πυρροὺς</p>

<p>[363.B]&nbsp;&nbsp;&nbsp;καθιερεύουσιν, οὕτως ἀκριβῆ ποιούμενοι τὴν παρα-</p>

<p>τήρησιν, ὥστε, κἂν μίαν ἔχῃ τρίχα μέλαιναν ἢ λευκήν,</p>

<p>ἄθυτον ἡγεῖσθαι· θύσιμον γὰρ οὐ φίλον εἶναι θεοῖς, ἀλλὰ</p>

<p>τοὐναντίον, ὅσα ψυχαῖς ἀνοσίων ἀνθρώπων καὶ ἀδίκων</p>

<p>εἰς ἕτερα μεταμορφουμένων σώματα συνείληχε. διὸ τῇ</p>

<p>μὲν κεφαλῇ τοῦ ἱερείου καταρασάμενοι καὶ ἀποκόψαντες</p>

<p>εἰς τὸν ποταμὸν ἐρρίπτουν πάλαι, νῦν δὲ τοῖς ξένοις</p>

<p>ἀποδίδονται· τὸν δὲ μέλλοντα θύεσθαι βοῦν οἱ σφρα-</p>

<p>γισταὶ λεγόμενοι τῶν ἱερέων κατεσημαίνοντο, τῆς</p>

<p>σφραγῖδος, ὡς ἱστορεῖ Κάστωρ (FGrHist. 250 fr. 17),</p>

<p>γλυφὴν μὲν ἐχούσης ἄνθρωπον εἰς γόνυ καθεικότα</p>

<p>[363.C]&nbsp;&nbsp;&nbsp;ταῖς χερσὶν ὀπίσω περιηγμέναις, ἔχοντα κατὰ τῆς</p>

<p>σφαγῆς ξίφος ἐγκείμενον. ἀπολαύειν δὲ καὶ τὸν ὄνον,</p>

<p>ὥσπερ εἴρηται (362f), τῆς ὁμοιότητος διὰ τὴν ἀμαθίαν</p>

<p>καὶ τὴν ὕβριν οὐχ ἧττον ἢ διὰ τὴν χρόαν οἴονται· </p>

<p>διὸ καὶ τῶν Περσικῶν βασιλέων ἐχθραίνοντες μάλιστα</p>

<p>τὸν Ὦχον ὡς ἐναγῆ καὶ μιαρόν, ὄνον ἐπωνόμασαν. κἀκεῖ-</p>

<p>νος εἰπών ‘ὁ μέντοι ὄνος οὗτος ὑμῶν κατευωχήσεται τὸν</p>

<p>βοῦν’ ἔθυσε τὸν Ἆπιν, ὡς Δείνων (fr. 30 M.) ἱστόρηκεν.</p>

<p>οἱ δὲ λέγοντες ἐκ τῆς μάχης ἐπ' ὄνου τῷ Τυφῶνι τὴν</p>

<p>φυγὴν ἑπτὰ ἡμέρας γενέσθαι καὶ σωθέντα γεννῆσαι</p>

<p>[363.D]&nbsp;&nbsp;&nbsp;παῖδας Ἱεροσόλυμον καὶ Ἰουδαῖον, αὐτόθεν εἰσὶ
κατάδηλοι</p>

<p>τὰ Ἰουδαϊκὰ παρέλκοντες εἰς τὸν μῦθον.</p>

<p>&nbsp;&nbsp;&nbsp;Ταῦτα μὲν οὖν τοιαύτας ὑπονοίας δίδωσιν· ἀπ'</p>

<p>ἄλλης δ' ἀρχῆς τῶν φιλοσοφώτερόν τι λέγειν δοκούντων</p>

<p>τοὺς ἁπλουστάτους σκεψώμεθα πρῶτον. οὗτοι δ' εἰσὶν</p>

<p>οἱ λέγοντες, ὥσπερ Ἕλληνες Κρόνον ἀλληγοροῦσι τὸν</p>

<p>χρόνον, Ἥραν δὲ τὸν ἀέρα, γένεσιν δὲ Ἡφαίστου τὴν</p>

<p>εἰς πῦρ ἀέρος μεταβολήν, οὕτω παρ' Αἰγυπτίοις Νεῖλον</p>

<p>εἶναι τὸν Ὄσιριν Ἴσιδι συνόντα τῇ γῇ, Τυφῶνα δὲ τὴν</p>

<p>θάλασσαν, εἰς ἣν ὁ Νεῖλος ἐμπίπτων ἀφανίζεται καὶ</p>

<p>διασπᾶται, πλὴν ὅσον ἡ γῆ μέρος ἀναλαμβάνουσα καὶ</p>

<p>δεχομένη γίγνεται γόνιμος ὑπ' αὐτοῦ. καὶ θρῆνός ἐστιν</p>

<p>[363.E]&nbsp;&nbsp;&nbsp;ἱερὸς ἐπ' αὐτοῦ [Κρόνου] γενόμενος, θρηνεῖ δὲ τὸν
ἐν</p>

<p>τοῖς ἀριστεροῖς γινόμενον μέρεσιν, ἐν δὲ τοῖς δεξιοῖς</p>

<p>φθειρόμενον. Αἰγύπτιοι γὰρ οἴονται τὰ μὲν ἑῷα τοῦ</p>

<p>κόσμου πρόσωπον εἶναι, τὰ δὲ πρὸς βορρᾶν δεξιά, τὰ</p>

<p>δὲ πρὸς νότον ἀριστερά· φερόμενος οὖν ἐκ τῶν νοτίων</p>

<p>ὁ Νεῖλος, ἐν δὲ τοῖς βορείοις ὑπὸ τῆς θαλάσσης κατ-</p>

<p>αναλισκόμενος εἰκότως λέγεται τὴν μὲν γένεσιν ἐν τοῖς </p>

<p>ἀριστεροῖς ἔχειν, τὴν δὲ φθορὰν ἐν τοῖς δεξιοῖς. διὸ τήν</p>

<p>[363.E.9]&nbsp;&nbsp;&nbsp;τε θάλασσαν οἱ ἱερεῖς ἀφοσιοῦνται καὶ τὸν ἅλα
Τυφῶνος</p>

<p>ἀφρὸν καλοῦσι, καὶ τῶν ἀπαγορευομένων ἕν ἐστιν αὐτοῖς</p>

<p>ἐπὶ τραπέζης ἅλα μὴ προτίθεσθαι· καὶ κυβερνήτας οὐ</p>

<p>[363.F]&nbsp;&nbsp;&nbsp;προσαγορεύουσιν, ὅτι χρῶνται θαλάττῃ καὶ τὸν βίον</p>

<p>ἀπὸ τῆς θαλάττης ἔχουσιν· οὐχ ἥκιστα δὲ καὶ τὸν</p>

<p>ἰχθὺν ἀπὸ ταύτης προβάλλονται τῆς αἰτίας καὶ τὸ</p>

<p>μισεῖν ἰχθύι γράφουσιν. ἐν Σάι γοῦν ἐν τῷ προπύλῳ</p>

<p>τοῦ ἱεροῦ τῆς Ἀθηνᾶς ἦν γεγλυμμένον βρέφος, γέρων</p>

<p>καὶ μετὰ τοῦτον ἱέραξ, ἐφεξῆς δ' ἰχθύς, ἐπὶ πᾶσι δ'</p>

<p>ἵππος ποτάμιος. ἐδήλου δὲ συμβολικῶς ‘ὦ γινόμενοι</p>

<p>καὶ ἀπογινόμενοι, &lt;θεὸς ἀναίδειαν μισεῖ’. τὸ μὲν γὰρ</p>

<p>βρέφος γενέσεως σύμβολον, φθορᾶς&gt; δ' ὁ γέρων· ἱέρακι</p>

<p>δὲ τὸν θεὸν φράζουσιν, ἰχθύι δὲ μῖσος, ὥσπερ εἴρηται,</p>

<p>[364.A]&nbsp;&nbsp;&nbsp;διὰ τὴν θάλατταν, ἵππῳ ποταμίῳ δ' ἀναίδειαν· |
λέγεται</p>

<p>γὰρ ἀποκτείνας τὸν πατέρα τῇ μητρὶ βίᾳ μίγνυσθαι.</p>

<p>δόξειε δ' ἂν καὶ τὸ ὑπὸ τῶν Πυθαγορικῶν λεγόμενον,</p>

<p>ὡς ἡ θάλαττα Κρόνου δάκρυόν ἐστιν, αἰνίττεσθαι τὸ μὴ</p>

<p>καθαρὸν μηδὲ σύμφυλον αὐτῆς.</p>

<p>&nbsp;&nbsp;&nbsp;Ταῦτα μὲν οὖν ἔξωθεν εἰρήσθω κοινὴν ἔχοντα τὴν</p>

<p>ἱστορίαν· οἱ δὲ σοφώτεροι τῶν ἱερέων οὐ μόνον</p>

<p>τὸν Νεῖλον Ὄσιριν καλοῦσιν οὐδὲ Τυφῶνα τὴν θάλασ-</p>

<p>σαν, ἀλλ' Ὄσιριν μὲν ἁπλῆς ἅπασαν τὴν ὑγροποιὸν</p>

<p>ἀρχὴν καὶ δύναμιν, αἰτίαν γενέσεως καὶ σπέρματος </p>

<p>οὐσίαν νομίζοντες, Τυφῶνα δὲ πᾶν τὸ αὐχμηρὸν καὶ</p>

<p>πυρῶδες καὶ ξηραντικὸν ὅλως καὶ πολέμιον τῇ ὑγρότητι·</p>

<p>[364.B]&nbsp;&nbsp;&nbsp;διὸ καὶ πυρρόχρουν γεγονέναι τῷ σώματι καὶ πάρωχρον</p>

<p>νομίζοντες οὐ πάνυ προθύμως ἐντυγχάνουσιν οὐδ' ἡδέως</p>

<p>ὁμιλοῦσι τοῖς τοιούτοις τὴν ὄψιν ἀνθρώποις. τὸν δ'</p>

<p>Ὄσιριν αὖ πάλιν μελάγχρουν γεγονέναι μυθολογοῦσιν,</p>

<p>ὅτι πᾶν ὕδωρ καὶ γῆν καὶ ἱμάτια καὶ νέφη μελαίνει</p>

<p>μιγνύμενον, καὶ τῶν νέων ὑγρότης ἐνοῦσα παρέχει τὰς</p>

<p>τρίχας μελαίνας, ἡ δὲ πολίωσις οἷον ὠχρίασις ὑπὸ</p>

<p>ξηρότητος ἐπιγίνεται τοῖς παρακμάζουσι. καὶ τὸ μὲν</p>

<p>ἔαρ θαλερὸν καὶ γόνιμον καὶ προσηνές, τὸ δὲ φθινό-</p>

<p>πωρον ὑγρότητος ἐνδείᾳ καὶ φυτοῖς πολέμιον καὶ ζῴοις</p>

<p>νοσῶδες. ὁ δ' ἐν Ἡλίου πόλει τρεφόμενος βοῦς, ὃν</p>

<p>[364.C]&nbsp;&nbsp;&nbsp;Μνεῦιν καλοῦσιν (Ὀσίριδος δ' ἱερόν, ἔνιοι δὲ καὶ
τοῦ</p>

<p>Ἄπιδος πατέρα νομίζουσι), μέλας ἐστὶ καὶ δευτέρας ἔχει</p>

<p>τιμὰς μετὰ τὸν Ἆπιν. ἔτι τὴν Αἴγυπτον ἐν τοῖς μάλιστα</p>

<p>μελάγγειον οὖσαν, ὥσπερ τὸ μέλαν τοῦ ὀφθαλμοῦ,</p>

<p>Χημίαν καλοῦσι καὶ καρδίᾳ παρεικάζουσι· θερμὴ γάρ</p>

<p>ἐστι καὶ ὑγρὰ καὶ τοῖς νοτίοις μέρεσι τῆς οἰκουμένης,</p>

<p>ὥσπερ ἡ καρδία τοῖς εὐωνύμοις τοῦ ἀνθρώπου, μάλιστα</p>

<p>ἐγκέκλεισται καὶ προσκεχώρηκεν. Ἥλιον δὲ καὶ</p>

<p>Σελήνην οὐχ ἅρμασιν ἀλλὰ πλοίοις ὀχήμασι χρωμένους</p>

<p>περιπολεῖν φασιν αἰνιττόμενοι τὴν ἀφ' ὑγροῦ τροφὴν</p>

<p>αὐτῶν καὶ γένεσιν. οἴονται δὲ καὶ Ὅμηρον ὥσπερ Θαλῆν</p>

<p>[364.D]&nbsp;&nbsp;&nbsp;μαθόντα παρ' Αἰγυπτίων ὕδωρ ἀρχὴν ἁπάντων καὶ </p>

<p>γένεσιν τίθεσθαι (Ξ 201)· τὸν γὰρ Ὠκεανὸν Ὄσιριν</p>

<p>εἶναι, τὴν δὲ Τηθὺν Ἶσιν ὡς τιθηνουμένην πάντα καὶ</p>

<p>συνεκτρέφουσαν. καὶ γὰρ Ἕλληνες τὴν τοῦ σπέρματος</p>

<p>πρόεσιν ἀπουσίαν καλοῦσι καὶ συνουσίαν τὴν μῖξιν, καὶ</p>

<p>τὸν υἱὸν ἀπὸ τοῦ ὕδατος καὶ τοῦ ὗσαι, καὶ τὸν Διόνυσον</p>

<p>‘ὕην’ ὡς κύριον τῆς ὑγρᾶς φύσεως οὐχ ἕτερον ὄντα τοῦ</p>

<p>Ὀσίριδος· καὶ γὰρ τὸν Ὄσιριν Ἑλλάνικος (FGrHist. 3</p>

<p>fr. 176) Ὕσιριν ἔοικεν ἀκηκοέναι ὑπὸ τῶν ἱερέων</p>

<p>λεγόμενον· οὕτω γὰρ ὀνομάζων διατελεῖ τὸν θεόν, εἰκό-</p>

<p>τως ἀπὸ τῆς φύσεως καὶ τῆς εὑρέσεως.</p>

<p>&nbsp;&nbsp;&nbsp;Ὅτι μὲν οὖν ὁ αὐτός ἐστι Διονύσῳ, τίνα μᾶλλον</p>

<p>[364.E]&nbsp;&nbsp;&nbsp;ἢ σὲ γινώσκειν, ὦ Κλέα, δὴ προσῆκόν ἐστιν, ἀρχηίδα</p>

<p>μὲν οὖσαν ἐν Δελφοῖς τῶν Θυιάδων, τοῖς δ' Ὀσιριακοῖς</p>

<p>καθωσιωμένην ἱεροῖς ἀπὸ πατρὸς καὶ μητρός; εἰ δὲ τῶν</p>

<p>ἄλλων ἕνεκα δεῖ μαρτύρια παραθέσθαι, τὰ μὲν ἀπόρρητα</p>

<p>κατὰ χώραν ἐῶμεν, ἃ δ' ἐμφανῶς δρῶσι θάπτοντες τὸν</p>

<p>Ἆπιν οἱ ἱερεῖς, ὅταν παρακομίζωσιν ἐπὶ σχεδίας τὸ σῶμα,</p>

<p>βακχείας οὐδὲν ἀποδεῖ· καὶ γὰρ νεβρίδας περικαθάπτον-</p>

<p>ται καὶ θύρσους φοροῦσι καὶ βοαῖς χρῶνται καὶ κινήσεσιν</p>

<p>ὥσπερ οἱ κάτοχοι τοῖς περὶ τὸν Διόνυσον ὀργιασμοῖς. διὸ</p>

<p>καὶ ταυρόμορφα Διονύσου ποιοῦσιν ἀγάλματα πολλοὶ</p>

<p>τῶν Ἑλλήνων· αἱ δ' Ἠλείων γυναῖκες καὶ παρακα-</p>

<p>[364.F]&nbsp;&nbsp;&nbsp;λοῦσιν εὐχόμεναι ‘ποδὶ βοείῳ τὸν θεὸν ἐλθεῖν’ πρὸς</p>

<p>αὐτάς. Ἀργείοις δὲ βουγενὴς Διόνυσος ἐπίκλην ἐστίν·</p>

<p>ἀνακαλοῦνται δ' αὐτὸν ὑπὸ σαλπίγγων ἐξ ὕδατος ἐμβάλ- </p>

<p>λοντες εἰς τὴν ἄβυσσον ἄρνα τῷ Πυλαόχῳ· τὰς δὲ</p>

<p>σάλπιγγας ἐν θύρσοις ἀποκρύπτουσιν, ὡς Σωκράτης ἐν</p>

<p>τοῖς περὶ ὁσίων (fr. 5 M.) εἴρηκεν. ὁμολογεῖ δὲ καὶ τὰ</p>

<p>Τιτανικὰ καὶ Νυκτέλια τοῖς λεγομένοις Ὀσίριδος δια-</p>

<p>σπασμοῖς καὶ ταῖς ἀναβιώσεσι καὶ παλιγγενεσίαις· ὁμοίως</p>

<p>[365.A]&nbsp;&nbsp;&nbsp;δὲ καὶ τὰ περὶ τὰς ταφάς. | Αἰγύπτιοί τε γὰρ
Ὀσίριδος</p>

<p>πολλαχοῦ θήκας, ὥσπερ εἴρηται (358a 359a), δεικνύου-</p>

<p>σι, καὶ Δελφοὶ τὰ τοῦ Διονύσου λείψανα παρ' αὐτοῖς</p>

<p>παρὰ τὸ χρηστήριον ἀποκεῖσθαι νομίζουσι, καὶ θύουσιν</p>

<p>οἱ ὅσιοι θυσίαν ἀπόρρητον ἐν τῷ ἱερῷ τοῦ Ἀπόλλωνος,</p>

<p>ὅταν αἱ Θυιάδες ἐγείρωσι τὸν Λικνίτην. ὅτι δ' οὐ μόνον</p>

<p>τοῦ οἴνου Διόνυσον, ἀλλὰ καὶ πάσης ὑγρᾶς φύσεως</p>

<p>Ἕλληνες ἡγοῦνται κύριον καὶ ἀρχηγόν, ἀρκεῖ Πίνδαρος</p>

<p>μάρτυς εἶναι λέγων (fr. 153) ‘δενδρέων δὲ νομὸν Διόνυ-</p>

<p>σος πολυγαθὴς αὐξάνοι, ἁγνὸν φέγγος ὀπώρας·’ διὸ καὶ</p>

<p>τοῖς τὸν Ὄσιριν σεβομένοις ἀπαγορεύεται δένδρον ἥμερον</p>

<p>ἀπολλύναι καὶ πηγὴν ὕδατος ἐμφράττειν.</p>

<p>[365.B]&nbsp;&nbsp;&nbsp;&nbsp;&nbsp;&nbsp;Οὐ μόνον δὲ τὸν Νεῖλον, ἀλλὰ πᾶν
ὑγρὸν ἁπλῶς</p>

<p>Ὀσίριδος ἀπορροὴν καλοῦσι, καὶ τῶν ἱερῶν ἀεὶ προ-</p>

<p>πομπεύει τὸ ὑδρεῖον ἐπὶ τιμῇ τοῦ θεοῦ. καὶ θρύῳ βασιλέα</p>

<p>καὶ τὸ νότιον κλίμα τοῦ κόσμου γράφουσι, καὶ μεθερ-</p>

<p>μηνεύεται τὸ θρύον ποτισμὸς καὶ κύησις πάντων καὶ</p>

<p>δοκεῖ γεννητικῷ μορίῳ τὴν φύσιν ἐοικέναι. τὴν δὲ τῶν</p>

<p>Παμυλίων ἑορτὴν ἄγοντες, ὥσπερ εἴρηται (355e), φαλ-</p>

<p>λικὴν οὖσαν ἄγαλμα προτίθενται καὶ περιφέρουσιν, οὗ τὸ</p>

<p>αἰδοῖον τριπλάσιόν ἐστιν· ἀρχὴ γὰρ ὁ θεός, ἀρχὴ δὲ </p>

<p>πᾶσα τῷ γονίμῳ πολλαπλασιάζει τὸ ἐξ αὑτῆς. τὸ δὲ</p>

<p>πολλάκις εἰώθαμεν καὶ τρὶς λέγειν, ὡς τό ‘τρισμάκαρες’</p>

<p>[365.C]&nbsp;&nbsp;&nbsp;καὶ (θ 340) ‘δεσμοὶ μὲν τρὶς τόσσοι ἀπείρονες’, εἰ
μὴ νὴ</p>

<p>Δία κυρίως ἐμφαίνεται τὸ τριπλάσιον ὑπὸ τῶν παλαιῶν·</p>

<p>ἡ γὰρ ὑγρὰ φύσις ἀρχὴ καὶ γένεσις οὖσα πάντων ἐξ αὑτῆς</p>

<p>τὰ πρῶτα τρία σώματα, γῆν ἀέρα καὶ πῦρ, ἐποίησε. καὶ</p>

<p>γὰρ ὁ προστιθέμενος τῷ μύθῳ λόγος, ὡς τοῦ Ὀσίριδος</p>

<p>ὁ Τυφὼν τὸ αἰδοῖον ἔρριψεν εἰς τὸν ποταμόν, ἡ δ' Ἶσις</p>

<p>οὐχ εὗρεν, ἀλλ' ἐμφερὲς ἄγαλμα θεμένη καὶ κατασκευά-</p>

<p>σασα τιμᾶν καὶ φαλληφορεῖν ἔταξεν, ἐνταῦθα δὴ περι-</p>

<p>χωρεῖ διδάσκων, ὅτι τὸ γόνιμον καὶ τὸ σπερματικὸν τοῦ</p>

<p>θεοῦ πρώτην ἔσχεν ὕλην τὴν ὑγρότητα καὶ δι' ὑγρότητος</p>

<p>[365.D]&nbsp;&nbsp;&nbsp;ἐνεκράθη τοῖς πεφυκόσι μετέχειν γενέσεως. ἄλλος δὲ
λόγος</p>

<p>ἐστὶν Αἰγυπτίων, ὡς Ἄποπις Ἡλίου ὢν ἀδελφὸς ἐπολέ-</p>

<p>μει τῷ Διί, τὸν δ' Ὄσιριν ὁ Ζεὺς συμμαχήσαντα καὶ</p>

<p>συγκαταστρεψάμενον αὐτῷ τὸν πολέμιον παῖδα θέμενος</p>

<p>Διόνυσον προσηγόρευσε. καὶ τούτου δὲ τοῦ λόγου τὸ</p>

<p>μυθῶδες ἔστιν ἀποδεῖξαι τῆς περὶ φύσιν ἀληθείας ἁπτό-</p>

<p>μενον. Δία μὲν γὰρ Αἰγύπτιοι τὸ πνεῦμα καλοῦσιν, ᾧ</p>

<p>πολέμιον τὸ αὐχμηρὸν καὶ πυρῶδες· τοῦτο δ' ἥλιος μὲν</p>

<p>οὐκ ἔστι, πρὸς δ' ἥλιον ἔχει τινὰ συγγένειαν· ἡ δ' ὑγρό-</p>

<p>της σβεννύουσα τὴν ὑπερβολὴν τῆς ξηρότητος αὔξει καὶ</p>

<p>ῥώννυσι τὰς ἀναθυμιάσεις, ὑφ' ὧν τὸ πνεῦμα τρέφεται</p>

<p>[365.E]&nbsp;&nbsp;&nbsp;καὶ τέθηλεν.</p>

<p>&nbsp;&nbsp;&nbsp;Ἔτι τε τὸν κιττὸν [ὃν] Ἕλληνές τε καθιεροῦσι</p>

<p>Διονύσῳ καὶ παρ' Αἰγυπτίοις λέγεται ‘χενόσιρις’ ὀνο-</p>

<p>μάζεσθαι σημαίνοντος τοῦ ὀνόματος, ὥς φασι, φυτὸν </p>

<p>Ὀσίριδος. Ἀρίστων τοίνυν ὁ γεγραφὼς Ἀθηναίων ἀποι-</p>

<p>κίας (FHG III 324) ἐπιστολῇ τινι Ἀλεξάρχου περιέπε-</p>

<p>[365.E.7]&nbsp;&nbsp;&nbsp;σεν, ἐν ᾗ Διὸς ἱστορεῖται [δὲ] καὶ Ἴσιδος υἱὸς ὢν
ὁ</p>

<p>Διόνυσος ὑπ' Αἰγυπτίων οὐκ Ὄσιρις ἀλλ' Ἀρσαφὴς [ἐν</p>

<p>τῷ ἄλφα γράμματι] λέγεσθαι δηλοῦντος τὸ ἀνδρεῖον τοῦ</p>

<p>ὀνόματος. ἐμφαίνει δὲ τοῦτο καὶ ὁ Ἑρμαῖος (FHG IV</p>

<p>427) ἐν τῇ πρώτῃ περὶ τῶν Αἰγυπτίων &lt;ἑορτῶν&gt;· ὄβρι-</p>

<p>μον γάρ φησι μεθερμηνευόμενον εἶναι τὸν Ὄσιριν. ἐῶ δὲ</p>

<p>[365.F]&nbsp;&nbsp;&nbsp;Μνασέαν (FHG III 155) τῷ Ἐπάφῳ προστιθέντα τὸν</p>

<p>Διόνυσον καὶ τὸν Ὄσιριν καὶ τὸν Σάραπιν, ἐῶ καὶ</p>

<p>Ἀντικλείδην (FGrHist. 140 fr. 13) λέγοντα τὴν Ἶσιν Προμη-</p>

<p>θέως οὖσαν θυγατέρα Διονύσῳ συνοικεῖν· αἱ γὰρ εἰρη-</p>

<p>μέναι περὶ τὰς ἑορτὰς καὶ τὰς θυσίας οἰκειότητες ἐναρ-</p>

<p>γεστέραν τῶν μαρτύρων τὴν πίστιν ἔχουσι.</p>

<p>&nbsp;&nbsp;&nbsp;Τῶν τ' ἄστρων τὸν σείριον Ὀσίριδος νομίζουσιν</p>

<p>[366.A]&nbsp;&nbsp;&nbsp;ὑδραγωγὸν ὄντα | καὶ τὸν λέοντα τιμῶσι καὶ χάσμασι</p>

<p>λεοντείοις τὰ τῶν ἱερῶν θυρώματα κοσμοῦσιν, ὅτι πλημ-</p>

<p>μυρεῖ Νεῖλος (Ar. Phaen. 151)</p>

<p>[366.A.3]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;‘ἠελίου τὰ πρῶτα
συνερχομένοιο λέοντι.’</p>

<p>[366.A.4]&nbsp;&nbsp;&nbsp;</p>

<p>ὡς δὲ Νεῖλον Ὀσίριδος ἀπορροήν, οὕτως Ἴσιδος σῶμα</p>

<p>γῆν λέγουσι καὶ νομίζουσιν οὐ πᾶσαν, ἀλλ' ἧς ὁ Νεῖλος</p>

<p>ἐπιβαίνει σπερμαίνων καὶ μιγνύμενος· ἐκ δὲ τῆς συνου-</p>

<p>σίας ταύτης γεννῶσι τὸν Ὧρον. ἔστι δ' Ὧρος ἡ πάντα</p>

<p>σῴζουσα καὶ τρέφουσα τοῦ περιέχοντος ὥρα καὶ κρᾶσις</p>

<p>ἀέρος, ὃν ἐν τοῖς ἕλεσι τοῖς περὶ Βοῦτον ὑπὸ Λητοῦς </p>

<p>τραφῆναι λέγουσιν· ἡ γὰρ ὑδατώδης καὶ διάβροχος γῆ</p>

<p>μάλιστα τὰς σβεννυούσας καὶ χαλώσας τὴν ξηρότητα</p>

<p>[366.B]&nbsp;&nbsp;&nbsp;καὶ τὸν αὐχμὸν ἀναθυμιάσεις τιθηνεῖται. Νέφθυν δὲ</p>

<p>καλοῦσι τῆς γῆς τὰ ἔσχατα καὶ παρόρια καὶ ψαύοντα τῆς</p>

<p>θαλάττης· διὸ καὶ Τελευτὴν ἐπονομάζουσι τὴν Νέφθυν</p>

<p>καὶ Τυφῶνι δὲ συνοικεῖν λέγουσιν. ὅταν δ' ὑπερβαλὼν</p>

<p>καὶ πλεονάσας ὁ Νεῖλος ἐπέκεινα πλησιάσῃ τοῖς ἐσχα-</p>

<p>τεύουσι, τοῦτο μῖξιν Ὀσίριδος πρὸς Νέφθυν καλοῦσιν</p>

<p>ὑπὸ τῶν ἀναβλαστανόντων φυτῶν ἐλεγχομένην· ὧν καὶ</p>

<p>τὸ μελίλωτόν ἐστιν, οὗ φησι μῦθος ἀπορρυέντος καὶ</p>

<p>ὑπολειφθέντος αἴσθησιν γενέσθαι Τυφῶνι τῆς περὶ τὸν</p>

<p>γάμον ἀδικίας. ὅθεν ἡ μὲν Ἶσις ἔτεκε γνησίως τὸν</p>

<p>[366.C]&nbsp;&nbsp;&nbsp;Ὧρον, ἡ δὲ Νέφθυς σκότιον τὸν Ἄνουβιν. ἐν μέντοι
ταῖς</p>

<p>διαδοχαῖς τῶν βασιλέων ἀναγράφουσι τὴν Νέφθυν Τυ-</p>

<p>φῶνι γημαμένην πρώτην γενέσθαι στεῖραν· εἰ δὲ τοῦτο</p>

<p>μὴ περὶ γυναικὸς ἀλλὰ περὶ τῆς θεοῦ λέγουσιν, αἰνίτ-</p>

<p>τονται τὸ παντελῶς τῆς γῆς ἄγονον καὶ ἄκαρπον ὑπὸ</p>

<p>στερρότητος.</p>

<p>&nbsp;&nbsp;&nbsp;Ἡ δὲ Τυφῶνος ἐπιβουλὴ καὶ τυραννὶς αὐχμοῦ</p>

<p>δύναμις ἦν ἐπικρατήσαντος καὶ διαφορήσαντος τήν τε</p>

<p>γεννῶσαν ὑγρότητα τὸν Νεῖλον καὶ αὔξουσαν, ἡ δὲ</p>

<p>συνεργὸς αὐτοῦ βασιλὶς Αἰθιόπων αἰνίττεται πνοὰς νο-</p>

<p>τίους ἐξ Αἰθιοπίας· ὅταν γὰρ αὗται τῶν ἐτησίων ἐπι-</p>

<p>κρατήσωσι τὰ νέφη πρὸς τὴν Αἰθιοπίαν ἐλαυνόντων καὶ</p>

<p>[366.D]&nbsp;&nbsp;&nbsp;κωλύσωσι τοὺς τὸν Νεῖλον αὔξοντας ὄμβρους καταρ-</p>

<p>ραγῆναι, κατέχων ὁ Τυφὼν ἐπιφλέγει, καὶ τότε κρατήσας</p>

<p>παντάπασι τὸν Νεῖλον εἰς ἑαυτὸν ὑπ' ἀσθενείας συστα- </p>

<p>λέντα καὶ ῥυέντα κοῖλον καὶ ταπεινὸν ἐξέωσεν εἰς τὴν</p>

<p>θάλασσαν. ἡ γὰρ λεγομένη κάθειρξις εἰς τὴν σορὸν</p>

<p>Ὀσίριδος οὐδὲν ἔοικεν ἀλλ' ἢ κρύψιν ὕδατος καὶ ἀφα-</p>

<p>νισμὸν αἰνίττεσθαι· διὸ μηνὸς Ἀθὺρ ἀφανισθῆναι τὸν</p>

<p>Ὄσιριν λέγουσιν, ὅτε τῶν ἐτησίων ἀπολειπόντων παντά-</p>

<p>πασιν ὁ μὲν Νεῖλος ὑπονοστεῖ, γυμνοῦται δ' ἡ χώρα,</p>

<p>μηκυνομένης δὲ τῆς νυκτὸς αὔξεται τὸ σκότος, ἡ δὲ τοῦ</p>

<p>φωτὸς μαραίνεται καὶ κρατεῖται δύναμις, οἱ &lt;δ'&gt; ἱερεῖς</p>

<p>[366.E]&nbsp;&nbsp;&nbsp;ἄλλα τε δρῶσι σκυθρωπὰ καὶ βοῦν διάχρυσον ἱματίῳ</p>

<p>μέλανι βυσσίνῳ περιβάλλοντες ἐπὶ πένθει τῆς θεοῦ δει-</p>

<p>κνύουσι (βοῦν γὰρ Ἴσιδος εἰκόνα καὶ γῆς νομίζουσιν)</p>

<p>ἐπὶ τέσσαρας ἡμέρας ἀπὸ τῆς ἑβδόμης ἐπὶ δέκα ἑξῆς· καὶ</p>

<p>γὰρ τὰ πενθούμενα τέσσαρα, πρῶτον μὲν ὁ Νεῖλος ἀπολεί-</p>

<p>πων καὶ ὑπονοστῶν, δεύτερον δὲ τὰ βόρεια πνεύματα</p>

<p>κατασβεννύμενα κομιδῇ τῶν νοτίων ἐπικρατούντων, τρί-</p>

<p>τον δὲ τὸ τὴν ἡμέραν ἐλάττονα γίνεσθαι τῆς νυκτός, ἐπὶ</p>

<p>πᾶσι δ' ἡ τῆς γῆς ἀπογύμνωσις ἅμα τῇ τῶν φυτῶν</p>

<p>ψιλότητι τηνικαῦτα φυλλορροούντων. τῇ δ' ἐνάτῃ ἐπὶ</p>

<p>[366.F]&nbsp;&nbsp;&nbsp;δέκα νυκτὸς ἐπὶ θάλασσαν κατίασι, καὶ τὴν ἱερὰν
κίστην</p>

<p>οἱ στολισταὶ καὶ οἱ ἱερεῖς ἐκφέρουσι χρυσοῦν ἐντὸς ἔχουσαν</p>

<p>κιβώτιον, εἰς ὃ ποτίμου λαβόντες ὕδατος ἐγχέουσι, καὶ</p>

<p>γίνεται κραυγὴ τῶν παρόντων ὡς εὑρημένου τοῦ Ὀσίριδος·</p>

<p>εἶτα γῆν κάρπιμον φυρῶσι τῷ ὕδατι καὶ συμμίξαντες</p>

<p>ἀρώματα καὶ θυμιάματα τῶν πολυτελῶν ἀναπλάττουσι</p>

<p>μηνοειδὲς ἀγαλμάτιον καὶ τοῦτο στολίζουσι καὶ κοσμοῦ-</p>

<p>σιν ἐμφαίνοντες ὅτι γῆς οὐσίαν καὶ ὕδατος τοὺς θεοὺς</p>

<p>τούτους νομίζουσι. </p>

<p>&nbsp;&nbsp;&nbsp;Τῆς δ' Ἴσιδος πάλιν ἀναλαμβανούσης τὸν Ὄσιριν</p>

<p>[367.A]&nbsp;&nbsp;&nbsp;καὶ αὐξανούσης τὸν Ὧρον | ἀναθυμιάσεσι καὶ ὁμίχλαις</p>

<p>καὶ νέφεσι ῥωννύμενον ἐκρατήθη μέν, οὐκ ἀνῃρέθη δ' ὁ</p>

<p>Τυφών· οὐ γὰρ εἴασεν ἡ κυρία τῆς γῆς θεὸς ἀναιρεθῆναι</p>

<p>παντάπασι τὴν ἀντικειμένην τῇ ὑγρότητι φύσιν, ἀλλ'</p>

<p>ἐχάλασε καὶ ἀνῆκε βουλομένη διαμένειν τὴν κρᾶσιν· οὐ</p>

<p>γὰρ ἦν κόσμον εἶναι τέλειον ἐκλιπόντος καὶ ἀφανι-</p>

<p>σθέντος τοῦ πυρώδους. εἰ δὲ ταῦτα μὴ λέγεται παρὰ</p>

<p>τὸ εἰκός, οὐδ' ἐκεῖνον ἄν τις ἀπορρίψειε τὸν λόγον,</p>

<p>ὡς Τυφὼν μὲν ἐκράτει πάλαι τῆς Ὀσίριδος μοίρας·</p>

<p>θάλασσα γὰρ ἦν ἡ Αἴγυπτος. διὸ πολλὰ μὲν ἐν τοῖς</p>

<p>μετάλλοις καὶ τοῖς ὄρεσιν εὑρίσκεται μέχρι νῦν κογχύλια</p>

<p>[ἔχειν]· πᾶσαι δὲ πηγαὶ καὶ φρέατα πάντα πολλῶν ὑπαρ-</p>

<p>[367.B]&nbsp;&nbsp;&nbsp;χόντων ἁλμυρὸν ὕδωρ καὶ πικρὸν ἔχουσιν, ὡς ἂν ὑπό-</p>

<p>λειμμα τῆς πάλαι θαλάσσης ἕωλον ἐνταυθοῖ συνερρυηκός.</p>

<p>ὁ δ' Ὧρος χρόνῳ τοῦ Τυφῶνος ἐπεκράτησε, τουτέστιν</p>

<p>εὐκαιρίας ὀμβρίων γενομένης ὁ Νεῖλος ἐξώσας τὴν θάλασ-</p>

<p>σαν ἀνέφηνε τὸ πεδίον καὶ ἀνεπλήρωσε ταῖς προσχώσεσιν.</p>

<p>ὃ δὴ μαρτυροῦσαν ἔχει τὴν αἴσθησιν· ὁρῶμεν γὰρ ἔτι</p>

<p>νῦν ἐπιφέροντι τῷ ποταμῷ νέαν ἰλὺν καὶ προάγοντι τὴν</p>

<p>γῆν κατὰ μικρὸν ὑποχωροῦν ὀπίσω τὸ πέλαγος καὶ τὴν</p>

<p>θάλασσαν [τὸ] ὕψος τῶν ἐν βάθει λαμβανόντων διὰ τὰς</p>

<p>προσχώσεις ἀπορρέουσαν· τὴν δὲ Φάρον, ἣν Ὅμηρος</p>

<p>(δ 354 sqq.) ᾔδει δρόμον ἡμέρας ἀπέχουσαν Αἰγύπτου,</p>

<p>[367.C]&nbsp;&nbsp;&nbsp;νῦν μέρος οὖσαν αὐτῆς, οὐκ αὐτὴν ἀναδραμοῦσαν οὐδὲ</p>

<p>προσαναβᾶσαν, ἀλλὰ τῆς μεταξὺ θαλάττης ἀναπλάττοντι</p>

<p>τῷ ποταμῷ καὶ τρέφοντι τὴν ἤπειρον ἀνασταλείσης. </p>

<p>&nbsp;&nbsp;&nbsp;Ἀλλὰ ταῦτα μὲν ὅμοια τοῖς ὑπὸ τῶν Στωικῶν (StVFr.</p>

<p>II 1093) θεολογουμένοις ἐστί· καὶ γὰρ ἐκεῖνοι τὸ μὲν</p>

<p>γόνιμον πνεῦμα καὶ τρόφιμον Διόνυσον εἶναι λέγουσι,</p>

<p>τὸ πληκτικὸν δὲ καὶ διαιρετικὸν Ἡρακλέα, τὸ δὲ δεκτι-</p>

<p>κὸν Ἄμμωνα, Δήμητρα δὲ καὶ Κόρην τὸ διὰ τῆς γῆς καὶ</p>

<p>τῶν καρπῶν διῆκον, Ποσειδῶνα δὲ τὸ διὰ τῆς θαλάττης.</p>

<p>οἱ δὲ τοῖσδε τοῖς φυσικοῖς καὶ τῶν ἀπ' ἀστρολο-</p>

<p>γίας μαθηματικῶν ἔνια μιγνύντες Τυφῶνα μὲν οἴονται</p>

<p>[367.D]&nbsp;&nbsp;&nbsp;τὸν ἡλιακὸν κόσμον, Ὄσιριν δὲ τὸν σεληνιακὸν
λέγεσθαι·</p>

<p>τὴν μὲν γὰρ σελήνην γόνιμον τὸ φῶς καὶ ὑγροποιὸν</p>

<p>ἔχουσαν εὐμενῆ καὶ γοναῖς ζῴων καὶ φυτῶν εἶναι βλαστή-</p>

<p>σεσι· τὸν δ' ἥλιον ἀκράτῳ πυρὶ καὶ σκληρῷ καταθάλ-</p>

<p>πειν [τε] καὶ καταυαίνειν τὰ φυόμενα καὶ τεθηλότα καὶ τὸ</p>

<p>πολὺ μέρος τῆς γῆς παντάπασιν ὑπὸ φλογμοῦ ποιεῖν</p>

<p>ἀοίκητον καὶ κατακρατεῖν πολλαχοῦ καὶ τῆς σελήνης. διὸ</p>

<p>τὸν Τυφῶνα Σὴθ [ἀεὶ] Αἰγύπτιοι καλοῦσιν, ὅπερ ἐστὶ</p>

<p>καταδυναστεῦον ἢ καταβιαζόμενον, καὶ τῷ μὲν ἡλίῳ</p>

<p>τὸν Ἡρακλέα μυθολογοῦσιν ἐνιδρυμένον συμπεριπολεῖν,</p>

<p>τῇ δὲ σελήνῃ τὸν Ἑρμῆν· λόγου γὰρ ἔργοις ἔοικε καὶ</p>

<p>[367.E]&nbsp;&nbsp;&nbsp;[περὶ] σοφίας τὰ τῆς σελήνης, τὰ δ' ἡλίου πληγαῖς
ὑπὸ</p>

<p>βίας καὶ ῥώμης περαινομέναις. οἱ δὲ Στωικοὶ (StVFr.</p>

<p>II 663) τὸν μὲν ἥλιον ἐκ θαλάττης ἀνάπτεσθαι καὶ</p>

<p>τρέφεσθαί φασι, τῇ δὲ σελήνῃ τὰ κρηναῖα καὶ λιμναῖα</p>

<p>νάματα γλυκεῖαν ἀναπέμπειν καὶ μαλακὴν ἀναθυμίασιν.</p>

<p>&nbsp;&nbsp;&nbsp;Ἑβδόμῃ ἐπὶ δέκα τὴν Ὀσίριδος γενέσθαι τελευτὴν</p>

<p>[367.E.7]&nbsp;&nbsp;&nbsp;Αἰγύπτιοι μυθολογοῦσιν, ἐν ᾗ μάλιστα γίνεται
μειου- </p>

<p>μένη κατάδηλος ἡ πανσέληνος. διὸ καὶ τὴν ἡμέραν</p>

<p>ταύτην ἀντίφραξιν οἱ Πυθαγόρειοι καλοῦσι, καὶ ὅλως τὸν</p>

<p>ἀριθμὸν τοῦτον ἀφοσιοῦνται· τοῦ γὰρ ἑξκαίδεκα τετρα-</p>

<p>γώνου καὶ τοῦ ὀκτωκαίδεκα ἑτερομήκους, οἷς μόνοις</p>

<p>[367.F]&nbsp;&nbsp;&nbsp;ἀριθμῶν ἐπιπέδων συμβέβηκε τὰς περιμέτρους ἴσας
ἔχειν</p>

<p>τοῖς περιεχομένοις ὑπ' αὐτῶν χωρίοις, μέσος ὁ τῶν</p>

<p>ἑπτακαίδεκα παρεμπίπτων ἀντιφράττει καὶ διαζεύγνυσιν</p>

<p>ἀπ' ἀλλήλων καὶ διαιρεῖ, &lt;κατὰ&gt; τὸν ἐπόγδοον λόγον εἰς</p>

<p>ἄνισα διαστήματα τεμνόμενος. ἐτῶν δ' ἀριθμὸν οἱ μὲν</p>

<p>βιῶσαι τὸν Ὄσιριν οἱ δὲ βασιλεῦσαι λέγουσιν ὀκτὼ καὶ</p>

<p>[368.A]&nbsp;&nbsp;&nbsp;εἴκοσι· | τοσαῦτα γὰρ ἔστι φῶτα τῆς σελήνης καὶ
τοσαύ-</p>

<p>ταις ἡμέραις τὸν αὑτῆς κύκλον ἐξελίσσει. τὸ δὲ ξύλον</p>

<p>ἐν ταῖς λεγομέναις Ὀσίριδος ταφαῖς τέμνοντες κατα-</p>

<p>σκευάζουσι λάρνακα μηνοειδῆ διὰ τὸ τὴν σελήνην, ὅταν</p>

<p>τῷ ἡλίῳ πλησιάζῃ, μηνοειδῆ γινομένην ἀποκρύπτεσθαι.</p>

<p>τὸν δ' εἰς δεκατέσσαρα μέρη τοῦ Ὀσίριδος διασπασμὸν</p>

<p>αἰνίττονται πρὸς τὰς ἡμέρας, ἐν αἷς φθίνει μετὰ πανσέλη-</p>

<p>νον ἄχρι νουμηνίας τὸ ἄστρον. ἡμέραν δέ, ἐν ᾗ φαίνεται</p>

<p>πρῶτον ἐκφυγοῦσα τὰς αὐγὰς καὶ παρελθοῦσα τὸν ἥλιον,</p>

<p>‘ἀτελὲς ἀγαθόν’ προσαγορεύουσιν· ὁ γὰρ Ὄσιρις ἀγαθο-</p>

<p>[368.B]&nbsp;&nbsp;&nbsp;ποιός, καὶ τοὔνομα πολλὰ φράζειν, οὐχ ἥκιστα δὲ
κράτος</p>

<p>ἐνεργοῦν καὶ ἀγαθοποιὸν [ὃ] λέγουσι. τὸ δ' ἕτερον</p>

<p>ὄνομα τοῦ θεοῦ τὸν Ὄμφιν εὐεργέτην ὁ Ἑρμαῖός (FHG</p>

<p>IV 427) φησι δηλοῦν ἑρμηνευόμενον.</p>

<p>&nbsp;&nbsp;&nbsp;Οἴονται δὲ πρὸς τὰ φῶτα τῆς σελήνης ἔχειν τινὰ</p>

<p>λόγον τοῦ Νείλου τὰς ἀναβάσεις. ἡ μὲν γὰρ μεγίστη</p>

<p>περὶ τὴν Ἐλεφαντίνην ὀκτὼ γίνεται καὶ εἴκοσι πήχεων, </p>

<p>ὅσα φῶτα καὶ μέτρα τῶν ἐμμήνων περιόδων ἑκάστης</p>

<p>ἔστιν· ἡ δὲ περὶ Μένδητα καὶ Ξόιν βραχυτάτη πήχεων</p>

<p>ἓξ πρὸς τὴν διχότομον· ἡ δὲ μέση περὶ Μέμφιν, ὅταν ᾖ</p>

<p>δικαία, δεκατεσσάρων πήχεων πρὸς τὴν πανσέληνον. τὸν</p>

<p>[368.C]&nbsp;&nbsp;&nbsp;δ' Ἆπιν εἰκόνα μὲν Ὀσίριδος ἔμψυχον εἶναι, γίνεσθαι
δέ,</p>

<p>ὅταν φῶς ἐρείσῃ γόνιμον ἀπὸ τῆς σελήνης καὶ καθάψηται</p>

<p>βοὸς ὀργώσης. διὸ καὶ τοῖς τῆς σελήνης σχήμασιν ἔοικε</p>

<p>πολλὰ τοῦ Ἄπιδος περιμελαινομένου τὰ λαμπρὰ τοῖς</p>

<p>σκιεροῖς. ἔτι &lt;δὲ&gt; τῇ νουμηνίᾳ τοῦ Φαμενὼθ μηνὸς</p>

<p>ἑορτὴν ἄγουσιν ἔμβασιν Ὀσίριδος εἰς τὴν σελήνην ὀνομά-</p>

<p>ζοντες, ἔαρος ἀρχὴν οὖσαν. οὕτω τὴν Ὀσίριδος δύναμιν</p>

<p>ἐν τῇ σελήνῃ τιθέντες τὴν Ἶσιν αὐτῷ γένεσιν οὖσαν</p>

<p>συνεῖναι λέγουσι. διὸ καὶ μητέρα τὴν σελήνην τοῦ κόσμου</p>

<p>καλοῦσι καὶ φύσιν ἔχειν ἀρσενόθηλυν οἴονται πληρουμένην</p>

<p>[368.D]&nbsp;&nbsp;&nbsp;ὑφ' ἡλίου καὶ κυισκομένην, αὐτὴν δὲ πάλιν εἰς τὸν
ἀέρα</p>

<p>προϊεμένην γεννητικὰς ἀρχὰς καὶ κατασπείρουσαν· οὐ γὰρ</p>

<p>ἀεὶ τὴν φθορὰν ἐπικρατεῖν τὴν Τυφώνειον, πολλάκις δὲ</p>

<p>κρατουμένην ὑπὸ τῆς γενέσεως καὶ συνδεομένην αὖθις</p>

<p>ἀναλύεσθαι καὶ διαμάχεσθαι πρὸς τὸν Ὧρον. ἔστι δ'</p>

<p>οὗτος ὁ περίγειος κόσμος οὔτε φθορᾶς ἀπαλλαττόμενος</p>

<p>παντάπασιν οὔτε γενέσεως.</p>

<p>&nbsp;&nbsp;&nbsp;Ἔνιοι δὲ καὶ τῶν ἐκλειπτικῶν αἴνιγμα ποιοῦνται</p>

<p>τὸν μῦθον· ἐκλείπει μὲν γὰρ ἡ σελήνη πανσέληνος ἐναν-</p>

<p>τίαν τοῦ ἡλίου στάσιν ἔχοντος πρὸς αὐτὴν εἰς τὴν σκιὰν</p>

<p>ἐμπίπτουσα τῆς γῆς, ὥσπερ φασὶ τὸν Ὄσιριν εἰς τὴν</p>

<p>σορόν. αὐτὴ δὲ πάλιν ἀποκρύπτει καὶ ἀφανίζει ταῖς </p>

<p>[368.E]&nbsp;&nbsp;&nbsp;τριακάσιν, οὐ μὴν ἀναιρεῖ[ται] παντάπασι τὸν ἥλιον,</p>

<p>ὥσπερ οὐδὲ τὸν Τυφῶνα ἡ Ἶσις.</p>

<p>&nbsp;&nbsp;&nbsp;*** γεννώσης τῆς Νέφθυος τὸν Ἄνουβιν Ἶσις ὑποβάλ-</p>

<p>λεται· Νέφθυς γάρ ἐστι τὸ ὑπὸ γῆν καὶ ἀφανές, Ἶσις δὲ</p>

<p>τὸ ὑπὲρ τὴν γῆν καὶ φανερόν, ὁ δὲ τούτων ὑποψαύων</p>

<p>καὶ καλούμενος ὁρίζων κύκλος ἐπίκοινος ὢν ἀμφοῖν</p>

<p>Ἄνουβις κέκληται καὶ κυνὶ τὸ εἶδος ἀπεικάζεται· καὶ</p>

<p>γὰρ ὁ κύων χρῆται τῇ ὄψει νυκτός τε καὶ ἡμέρας ὁμοίως.</p>

<p>καὶ τοιαύτην ἔχειν δοκεῖ παρ' Αἰγυπτίοις τὴν δύναμιν</p>

<p>ὁ Ἄνουβις, οἵαν ἡ Ἑκάτη παρ' Ἕλλησι, χθόνιος ὢν ὁμοῦ</p>

<p>καὶ Ὀλύμπιος. ἐνίοις δὲ δοκεῖ Κρόνος ὁ Ἄνουβις εἶναι· διὸ</p>

<p>[368.F]&nbsp;&nbsp;&nbsp;πάντα τίκτων ἐξ ἑαυτοῦ καὶ κύων ἐν ἑαυτῷ τὴν τοῦ</p>

<p>κυνὸς ἐπίκλησιν ἔσχεν. ἔστι δ' οὖν τοῖς σεβομένοις τὸν</p>

<p>Ἄνουβιν ἀπόρρητόν τι, καὶ πάλαι μὲν τὰς μεγίστας ἐν</p>

<p>Αἰγύπτῳ τιμὰς ὁ κύων ἔσχεν· ἐπεὶ δὲ Καμβύσου τὸν</p>

<p>Ἆπιν ἀνελόντος καὶ ῥίψαντος οὐδὲν προσῆλθεν οὐδ' ἐγεύ-</p>

<p>σατο τοῦ σώματος ἀλλ' ἢ μόνος ὁ κύων, ἀπώλεσε τὸ</p>

<p>πρῶτος εἶναι καὶ μάλιστα τιμᾶσθαι τῶν ἑτέρων ζῴων.</p>

<p>&nbsp;&nbsp;&nbsp;Εἰσὶ δέ τινες οἱ τὸ σκίασμα τῆς γῆς, εἰς ὃ τὴν σελήνην</p>

<p>ὀλισθάνουσαν ἐκλείπειν νομίζουσι, Τυφῶνα καλοῦντες· |</p>

<p>[369.A]&nbsp;&nbsp;&nbsp;ὅθεν οὐκ ἀπέοικεν εἰπεῖν, ὡς ἰδίᾳ μὲν οὐκ ὀρθῶς</p>

<p>ἕκαστος, ὁμοῦ δὲ πάντες ὀρθῶς λέγουσιν· οὐ γὰρ αὐχμὸν</p>

<p>&lt;μόνον&gt; οὐδ' ἄνεμον οὐδὲ θάλατταν οὐδὲ σκότος, ἀλλὰ</p>

<p>πᾶν ὅσον ἡ φύσις βλαβερὸν καὶ φθαρτικὸν ἔχει, μόριον</p>

<p>τοῦ Τυφῶνος ἔστιν &lt;εἰπεῖν&gt;. οὔτε γὰρ ἐν ἀψύχοις σώ-</p>

<p>μασι τὰς τοῦ παντὸς ἀρχὰς θετέον, ὡς Δημόκριτος καὶ </p>

<p>Ἐπίκουρος, οὔτ' ἀποίου δημιουργὸν ὕλης ἕνα λόγον καὶ μίαν</p>

<p>πρόνοιαν, ὡς οἱ Στωικοί (StVFr. II 1108), περιγινομένην</p>

<p>ἁπάντων καὶ κρατοῦσαν· ἀδύνατον γὰρ ἢ φλαῦρον ὁτιοῦν,</p>

<p>ὅπου πάντων, ἢ χρηστόν, ὅπου μηδενὸς ὁ θεὸς αἴτιος,</p>

<p>[369.B]&nbsp;&nbsp;&nbsp;ἐγγενέσθαι. ‘παλίντονος’ γάρ ‘ἁρμονίη κόσμου,
ὅκωσπερ</p>

<p>λύρης καὶ τόξου’ καθ' Ἡράκλειτον (B 51)· καὶ κατ'</p>

<p>Εὐριπίδην (fr. 21)</p>

<p>[369.B.3]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;‘οὐκ ἂν γένοιτο χωρὶς
ἐσθλὰ καὶ κακά,</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ἀλλ' ἔστι τις
σύγκρασις ὥστ' ἔχειν καλῶς.’</p>

<p>[369.B.5]&nbsp;&nbsp;&nbsp;</p>

<p>διὸ καὶ παμπάλαιος αὕτη κάτεισιν ἐκ θεολόγων καὶ</p>

<p>νομοθετῶν εἴς τε ποιητὰς καὶ φιλοσόφους δόξα, τὴν</p>

<p>ἀρχὴν ἀδέσποτον ἔχουσα, τὴν δὲ πίστιν ἰσχυρὰν καὶ</p>

<p>δυσεξάλειπτον, οὐκ ἐν λόγοις μόνον οὐδ' ἐν φήμαις, ἀλλ'</p>

<p>ἔν τε τελεταῖς ἔν τε θυσίαις καὶ βαρβάροις καὶ Ἕλλησι</p>

<p>πολλαχοῦ περιφερομένη, ὡς οὔτ' ἄνουν καὶ ἄλογον καὶ</p>

<p>[369.C]&nbsp;&nbsp;&nbsp;ἀκυβέρνητον αἰωρεῖται τῷ αὐτομάτῳ τὸ πᾶν, οὔθ' εἷς</p>

<p>ἐστιν ὁ κρατῶν καὶ κατευθύνων ὥσπερ οἴαξιν ἤ τισι</p>

<p>πειθηνίοις χαλινοῖς λόγος, ἀλλὰ πολλὰ καὶ μεμιγμένα</p>

<p>κακοῖς καὶ ἀγαθοῖς μᾶλλον δὲ μηδὲν ὡς ἁπλῶς</p>

<p>εἰπεῖν ἄκρατον ἐνταῦθα τῆς φύσεως φερούσης οὐ δυεῖν</p>

<p>πίθων εἷς ταμίας ὥσπερ νάματα τὰ πράγματα καπη-</p>

<p>λικῶς διανέμων ἀνακεράννυσιν ἡμῖν, ἀλλ' ἀπὸ δυεῖν</p>

<p>ἐναντίων ἀρχῶν καὶ δυεῖν ἀντιπάλων δυνάμεων, τῆς μὲν</p>

<p>ἐπὶ τὰ δεξιὰ καὶ κατ' εὐθεῖαν ὑφηγουμένης, τῆς δ'</p>

<p>ἔμπαλιν ἀναστρεφούσης καὶ ἀνακλώσης ὅ τε βίος μικτὸς</p>

<p>ὅ τε κόσμος, εἰ καὶ μὴ πᾶς, ἀλλ' ὁ περίγειος οὗτος καὶ </p>

<p>[369.D]&nbsp;&nbsp;&nbsp;μετὰ σελήνην ἀνώμαλος καὶ ποικίλος γέγονε καὶ μετα-</p>

<p>βολὰς πάσας δεχόμενος. εἰ γὰρ οὐδὲν ἀναιτίως πέφυκε</p>

<p>γίνεσθαι, αἰτίαν δὲ κακοῦ τἀγαθὸν οὐκ ἂν παράσχοι,</p>

<p>δεῖ γένεσιν ἰδίαν καὶ ἀρχὴν ὥσπερ ἀγαθοῦ καὶ κακοῦ</p>

<p>τὴν φύσιν ἔχειν.</p>

<p>&nbsp;&nbsp;&nbsp;Καὶ δοκεῖ τοῦτο τοῖς πλείστοις καὶ σοφωτάτοις·</p>

<p>νομίζουσι γὰρ οἱ μὲν θεοὺς εἶναι δύο καθάπερ ἀντι-</p>

<p>τέχνους, τὸν μὲν ἀγαθῶν, τὸν δὲ φαύλων δημιουργόν·</p>

<p>οἱ δὲ τὸν μὲν [γὰρ] ἀμείνονα θεόν, τὸν δ' ἕτερον δαίμονα</p>

<p>καλοῦσιν, ὥσπερ Ζωροάστρης ὁ μάγος, ὃν πεντακισχι-</p>

<p>λίοις ἔτεσι τῶν Τρωικῶν γεγονέναι πρεσβύτερον ἱστοροῦ-</p>

<p>[369.E]&nbsp;&nbsp;&nbsp;σιν. οὗτος οὖν ἐκάλει τὸν μὲν Ὡρομάζην, τὸν δ'
Ἀρειμά-</p>

<p>νιον· καὶ προσαπεφαίνετο τὸν μὲν ἐοικέναι φωτὶ μάλιστα</p>

<p>τῶν αἰσθητῶν, τὸν δ' ἔμπαλιν σκότῳ καὶ ἀγνοίᾳ, μέσον</p>

<p>δ' ἀμφοῖν τὸν Μίθρην εἶναι· διὸ καὶ Μίθρην Πέρσαι</p>

<p>τὸν μεσίτην ὀνομάζουσιν· ἐδίδαξε &lt;δὲ&gt; τῷ μὲν εὐκταῖα</p>

<p>θύειν καὶ χαριστήρια, τῷ δ' ἀποτρόπαια καὶ σκυθρωπά.</p>

<p>πόαν γάρ τινα κόπτοντες ὄμωμι καλουμένην ἐν ὅλμῳ</p>

<p>τὸν Ἅιδην ἀνακαλοῦνται καὶ τὸν σκότον, εἶτα μίξαντες</p>

<p>αἵματι λύκου σφαγέντος εἰς τόπον ἀνήλιον ἐκφέρουσι</p>

<p>καὶ ῥίπτουσι. καὶ γὰρ τῶν φυτῶν νομίζουσι τὰ μὲν τοῦ</p>

<p>ἀγαθοῦ θεοῦ, τὰ δὲ τοῦ κακοῦ δαίμονος εἶναι, καὶ τῶν</p>

<p>[369.F]&nbsp;&nbsp;&nbsp;ζῴων ὥσπερ κύνας καὶ ὄρνιθας καὶ χερσαίους ἐχίνους
τοῦ</p>

<p>ἀγαθοῦ, τοῦ [δὲ] φαύλου μῦς ἐνύδρους εἶναι· διὸ καὶ τὸν</p>

<p>κτείναντα πλείστους εὐδαιμονίζουσιν. οὐ μὴν &lt;ἀλλὰ&gt;</p>

<p>κἀκεῖνοι πολλὰ μυθώδη περὶ τῶν θεῶν λέγουσιν, οἷα </p>

<p>καὶ ταῦτ' ἐστίν. ὁ μὲν Ὡρομάζης ἐκ τοῦ καθαρωτάτου</p>

<p>φάους ὁ δ' Ἀρειμάνιος ἐκ τοῦ ζόφου γεγονὼς πολεμοῦσιν</p>

<p>[370.A]&nbsp;&nbsp;&nbsp;ἀλλήλοις· καὶ ὁ μὲν ἓξ θεοὺς ἐποίησε, | τὸν μὲν
πρῶτον</p>

<p>εὐνοίας, τὸν δὲ δεύτερον ἀληθείας, τὸν δὲ τρίτον εὐνο-</p>

<p>μίας, τῶν δὲ λοιπῶν τὸν μὲν σοφίας, τὸν δὲ πλούτου,</p>

<p>τὸν δὲ τῶν ἐπὶ τοῖς καλοῖς ἡδέων δημιουργόν· ὁ δὲ τού-</p>

<p>τοις ὥσπερ ἀντιτέχνους ἴσους τὸν ἀριθμόν. εἶθ' ὁ μὲν</p>

<p>Ὡρομάζης τρὶς ἑαυτὸν αὐξήσας ἀπέστη τοῦ ἡλίου τοσοῦ-</p>

<p>τον, ὅσον ὁ ἥλιος τῆς γῆς ἀφέστηκε, καὶ τὸν οὐρανὸν</p>

<p>ἄστροις ἐκόσμησεν· ἕνα δ' ἀστέρα πρὸ πάντων οἷον</p>

<p>φύλακα καὶ προόπτην ἐγκατέστησε τὸν σείριον. ἄλλους</p>

<p>δὲ ποιήσας τέσσαρας καὶ εἴκοσι θεοὺς εἰς ᾠὸν ἔθηκεν.</p>

<p>οἱ δ' ἀπὸ τοῦ Ἀρειμανίου γενόμενοι καὶ αὐτοὶ τοσοῦτοι</p>

<p>[370.B]&nbsp;&nbsp;&nbsp;διατρήσαντες τὸ ᾠὸν γαν***, ὅθεν ἀναμέμικται τὰ
κακὰ</p>

<p>τοῖς ἀγαθοῖς. ἔπεισι δὲ χρόνος εἱμαρμένος, ἐν ᾧ τὸν</p>

<p>Ἀρειμάνιον λοιμὸν ἐπάγοντα καὶ λιμὸν ὑπὸ τούτων ἀνάγκη</p>

<p>φθαρῆναι παντάπασι καὶ ἀφανισθῆναι, τῆς δὲ γῆς ἐπιπέ-</p>

<p>δου καὶ ὁμαλῆς γενομένης ἕνα βίον καὶ μίαν πολιτείαν</p>

<p>ἀνθρώπων μακαρίων καὶ ὁμογλώσσων ἁπάντων γενέ-</p>

<p>σθαι. Θεόπομπος δέ φησι (fr. 65 FGrHist.) κατὰ τοὺς</p>

<p>μάγους ἀνὰ μέρος τρισχίλια ἔτη τὸν μὲν κρατεῖν τὸν δὲ</p>

<p>κρατεῖσθαι τῶν θεῶν, ἄλλα δὲ τρισχίλια μάχεσθαι καὶ</p>

<p>πολεμεῖν καὶ ἀναλύειν τὰ τοῦ ἑτέρου τὸν ἕτερον, τέλος</p>

<p>δ' ἀπολείπεσθαι τὸν Ἅιδην· καὶ τοὺς μὲν ἀνθρώπους</p>

<p>[370.C]&nbsp;&nbsp;&nbsp;εὐδαίμονας ἔσεσθαι μήτε τροφῆς δεομένους μήτε σκιὰν</p>

<p>ποιοῦντας, τὸν δὲ ταῦτα μηχανησάμενον θεὸν ἠρεμεῖν</p>

<p>καὶ ἀναπαύεσθαι χρόνον [καλῶς] μὲν οὐ πολύν [τῷ</p>

<p>θεῷ], ὥσπερ ἀνθρώπῳ κοιμωμένῳ μέτριον. </p>

<p>&nbsp;&nbsp;&nbsp;Ἡ μὲν οὖν μάγων μυθολογία τοιοῦτον ἔχει τρόπον·</p>

<p>Χαλδαῖοι δὲ τῶν πλανήτων, οὓς θεοὺς γενεθλίους</p>

<p>καλοῦσι, δύο μὲν ἀγαθουργούς, δύο δὲ κακοποιούς,</p>

<p>μέσους δὲ τοὺς τρεῖς ἀποφαίνουσι καὶ κοινούς. τὰ δ'</p>

<p>Ἑλλήνων πᾶσί που δῆλα, τὴν μὲν ἀγαθὴν Διὸς Ὀλυμπίου</p>

<p>μερίδα, τὴν δ' ἀποτρόπαιον Ἅιδου ποιουμένων, ἐκ δ'</p>

<p>Ἀφροδίτης καὶ Ἄρεος Ἁρμονίαν γεγονέναι μυθολογούν-</p>

<p>[370.D]&nbsp;&nbsp;&nbsp;των, ὧν ὁ μὲν ἀπηνὴς καὶ φιλόνεικος, ἡ δὲ μειλίχιος</p>

<p>καὶ γενέθλιος. σκόπει δὲ τοὺς φιλοσόφους τούτοις συμ-</p>

<p>φερομένους. Ἡράκλειτος μὲν γὰρ ἄντικρυς (B 53) ‘πόλε-</p>

<p>μον’ ὀνομάζει ‘πατέρα καὶ βασιλέα καὶ κύριον πάντων’,</p>

<p>καὶ τὸν μὲν Ὅμηρον εὐχόμενον (Σ 107) ‘ἔκ τε</p>

<p>θεῶν ἔριν ἔκ τ' ἀνθρώπων ἀπολέσθαι’ ‘λανθάνειν’ φησί</p>

<p>(B 94) ‘τῇ πάντων γενέσει καταρώμενον ἐκ μάχης καὶ</p>

<p>ἀντιπαθείας τὴν γένεσιν ἐχόντων, ἥλιον δὲ μὴ ὑπερβήσε-</p>

<p>σθαι τοὺς προσήκοντας ὅρους· εἰ δὲ μή, Κλῶθάς μιν</p>

<p>Δίκης ἐπικούρους ἐξευρήσειν’. Ἐμπεδοκλῆς δὲ (B 18) τὴν</p>

<p>μὲν ἀγαθουργὸν ἀρχήν ‘Φιλότητα’ καὶ ‘Φιλίαν’ πολλάκις,</p>

<p>&lt;ἔτι&gt; δ' ‘Ἁρμονίαν’ καλεῖ ‘θεμερῶπιν’, τὴν δὲ χείρονα (B 17</p>

<p>[370.E]&nbsp;&nbsp;&nbsp;v. 19) ‘Νεῖκος οὐλόμενον’ καὶ (B 122 v. 2) ‘Δῆριν
αἱμα-</p>

<p>τόεσσαν’. &lt;καὶ&gt; οἱ μὲν Πυθαγορικοὶ διὰ πλειόνων ὀνο-</p>

<p>μάτων κατηγοροῦσι τοῦ μὲν ἀγαθοῦ τὸ ἓν τὸ πεπε-</p>

<p>ρασμένον τὸ μένον τὸ εὐθὺ τὸ περισσὸν τὸ τετράγωνον</p>

<p>&lt;τὸ ἴσον&gt; τὸ δεξιὸν τὸ λαμπρόν, τοῦ δὲ κακοῦ τὴν</p>

<p>δυάδα τὸ ἄπειρον τὸ φερόμενον τὸ καμπύλον τὸ ἄρτιον</p>

<p>τὸ ἑτερόμηκες τὸ ἄνισον τὸ ἀριστερὸν τὸ σκοτεινόν, ὡς</p>

<p>ταύτας ἀρχὰς γενέσεως ὑποκειμένας· Ἀναξαγόρας δὲ </p>

<p>νοῦν καὶ ἄπειρον, Ἀριστοτέλης δὲ τὸ μὲν εἶδος τὸ δὲ</p>

<p>στέρησιν, Πλάτων δὲ πολλαχοῦ μὲν οἷον ἐπηλυγαζόμενος</p>

<p>καὶ παρακαλυπτόμενος τῶν ἐναντίων ἀρχῶν τὴν μὲν</p>

<p>ταὐτὸν ὀνομάζει, τὴν δὲ θάτερον (Tim. 35a)· ἐν δὲ</p>

<p>[370.F]&nbsp;&nbsp;&nbsp;τοῖς Νόμοις (896d sqq.) ἤδη πρεσβύτερος ὢν οὐ δι'</p>

<p>αἰνιγμῶν οὐδὲ συμβολικῶς, ἀλλὰ κυρίοις ὀνόμασιν οὐ</p>

<p>μιᾷ ψυχῇ φησι κινεῖσθαι τὸν κόσμον, ἀλλὰ πλείοσιν</p>

<p>ἴσως δυεῖν δὲ πάντως οὐκ ἐλάττοσιν· ὧν τὴν μὲν ἀγαθ-</p>

<p>ουργὸν εἶναι, τὴν δ' ἐναντίαν ταύτῃ καὶ τῶν ἐναντίων</p>

<p>δημιουργόν· ἀπολείπει δὲ καὶ τρίτην τινὰ μεταξὺ φύσιν</p>

<p>οὐκ ἄψυχον οὐδ' ἄλογον οὐδ' ἀκίνητον ἐξ αὑτῆς, ὥσπερ</p>

<p>ἔνιοι νομίζουσιν, ἀλλ' ἀνακειμένην ἀμφοῖν ἐκείναις, |</p>

<p>[371.A]&nbsp;&nbsp;&nbsp;ἐφιεμένην δὲ τῆς ἀμείνονος ἀεὶ καὶ ποθοῦσαν καὶ
διώ-</p>

<p>κουσαν, ὡς τὰ ἐπιόντα δηλώσει τοῦ λόγου τὴν Αἰγυπ-</p>

<p>τίων θεολογίαν μάλιστα ταύτῃ τῇ φιλοσοφίᾳ συνοικει-</p>

<p>οῦντος.</p>

<p>&nbsp;&nbsp;&nbsp;Μεμιγμένη γὰρ ἡ τοῦδε τοῦ κόσμου γένεσις καὶ</p>

<p>σύστασις ἐξ ἐναντίων, οὐ μὴν ἰσοσθενῶν, δυνάμεων,</p>

<p>ἀλλὰ τῆς βελτίονος τὸ κράτος ἐστίν· ἀπολέσθαι δὲ τὴν</p>

<p>φαύλην παντάπασιν ἀδύνατον, πολλὴν μὲν ἐμπεφυκυῖαν</p>

<p>τῷ σώματι, πολλὴν δὲ τῇ ψυχῇ τοῦ παντὸς καὶ πρὸς</p>

<p>τὴν βελτίονα ἀεὶ δυσμαχοῦσαν. ἐν μὲν οὖν τῇ ψυχῇ νοῦς</p>

<p>καὶ λόγος ὁ τῶν ἀρίστων πάντων ἡγεμὼν καὶ κύριος</p>

<p>Ὄσιρίς ἐστιν, ἐν δὲ γῇ καὶ πνεύμασι καὶ ὕδασι καὶ</p>

<p>[371.B]&nbsp;&nbsp;&nbsp;οὐρανῷ καὶ ἄστροις τὸ τεταγμένον καὶ καθεστηκὸς καὶ</p>

<p>ὑγιαῖνον ὥραις καὶ κράσεσι καὶ περιόδοις Ὀσίριδος ἀπορ-</p>

<p>ροὴ καὶ εἰκὼν ἐμφαινομένη· Τυφὼν δὲ τῆς ψυχῆς τὸ</p>

<p>παθητικὸν καὶ τιτανικὸν καὶ ἄλογον καὶ ἔμπληκτον, τοῦ </p>

<p>δὲ σωματικοῦ τὸ ἐπίκηρον καὶ νοσῶδες καὶ ταρακτικὸν</p>

<p>ἀωρίαις καὶ δυσκρασίαις καὶ κρύψεσιν ἡλίου καὶ ἀφα-</p>

<p>νισμοῖς σελήνης οἷον ἐκδρομαὶ καὶ ἀφηνιασμοὶ [καὶ]</p>

<p>Τυφῶνος· καὶ τοὔνομα κατηγορεῖ τὸ Σήθ, ᾧ τὸν Τυφῶνα</p>

<p>καλοῦσι· φράζει μὲν τὸ &lt;κατα&gt;δυναστεῦον καὶ καταβιαζό-</p>

<p>μενον, φράζει δὲ τὴν πολλάκις ἀναστροφὴν καὶ πάλιν</p>

<p>ὑπεκπήδησιν. Βέβωνα δὲ τινὲς μὲν ἕνα τῶν τοῦ Τυφῶνος</p>

<p>[371.C]&nbsp;&nbsp;&nbsp;ἑταίρων γεγονέναι λέγουσιν, Μανεθὼς &lt;δ'&gt;
αὐτὸν τὸν</p>

<p>Τυφῶνα καὶ Βέβωνα καλεῖσθαι (fr. 76 M.)· σημαίνει</p>

<p>δὲ τοὔνομα κάθεξιν ἢ κώλυσιν, ὡς τοῖς πράγμασιν ὁδῷ</p>

<p>βαδίζουσι καὶ πρὸς ὃ χρὴ φερομένοις ἐνισταμένης τῆς</p>

<p>τοῦ Τυφῶνος δυνάμεως. διὸ καὶ τῶν μὲν ἡμέρων</p>

<p>ζῴων ἀπονέμουσιν αὐτῷ τὸ ἀμαθέστατον, ὄνον· τῶν δ'</p>

<p>ἀγρίων τὰ θηριωδέστατα, κροκόδειλον καὶ τὸν ποτάμιον</p>

<p>ἵππον· περὶ μὲν &lt;οὖν&gt; τοῦ ὄνου προδεδηλώκαμεν (362f)·</p>

<p>ἐν Ἑρμοῦ πόλει δὲ Τυφῶνος ἄγαλμα δεικνύουσιν ἵππον</p>

<p>ποτάμιον, ἐφ' οὗ βέβηκεν ἱέραξ ὄφει μαχόμενος, τῷ μὲν</p>

<p>ἵππῳ τὸν Τυφῶνα δεικνύντες, τῷ δ' ἱέρακι δύναμιν καὶ</p>

<p>[371.D]&nbsp;&nbsp;&nbsp;ἀρχήν, ἣν βίᾳ κτώμενος ὁ Τυφὼν πολλάκις οὐκ ἀνίεται</p>

<p>ταραττόμενος ὑπὸ τῆς κακίας καὶ ταράττων. διὸ καὶ</p>

<p>θύοντες ἑβδόμῃ τοῦ Τυβὶ μηνός, ἣν καλοῦσιν ἄφιξιν</p>

<p>Ἴσιδος ἐκ Φοινίκης, ἐπιπλάττουσι τοῖς ποπάνοις ἵππον</p>

<p>ποτάμιον δεδεμένον. ἐν δ' Ἀπόλλωνος πόλει νενομισμένον</p>

<p>ἐστὶ κροκοδείλου φαγεῖν πάντως ἕκαστον· ἡμέρᾳ δὲ μιᾷ </p>

<p>θηρεύσαντες ὅσους ἂν δύνωνται καὶ κτείναντες ἀπαντικρὺ</p>

<p>τοῦ ἱεροῦ προβάλλουσι καὶ λέγουσιν ὡς ὁ Τυφὼν τὸν</p>

<p>Ὧρον ἀπέδρα κροκόδειλος γενόμενος, πάντα καὶ ζῷα</p>

<p>καὶ φυτὰ καὶ πάθη τὰ φαῦλα καὶ βλαβερὰ Τυφῶνος</p>

<p>[371.E]&nbsp;&nbsp;&nbsp;ἔργα καὶ μέρη &lt;καὶ&gt; κινήματα ποιούμενοι.</p>

<p>&nbsp;&nbsp;&nbsp;Τὸν δ' Ὄσιριν αὖ πάλιν ὀφθαλμῷ καὶ σκήπτρῳ</p>

<p>γράφουσιν, ὧν τὸ μὲν τὴν πρόνοιαν ἐμφαίνειν, τὸ δὲ</p>

<p>τὴν δύναμιν, ὡς Ὅμηρος (Θ 22) τὸν ἄρχοντα καὶ βασι-</p>

<p>λεύοντα πάντων ‘Ζῆν' ὕπατον καὶ μήστωρα’ καλῶν</p>

<p>[καὶ] ἔοικε τῷ μὲν ὑπάτῳ τὸ κράτος αὐτοῦ, τῷ δὲ</p>

<p>μήστωρι τὴν εὐβουλίαν καὶ τὴν φρόνησιν σημαίνειν.</p>

<p>γράφουσι &lt;δὲ&gt; καὶ ἱέρακι τὸν θεὸν τοῦτον πολλάκις·</p>

<p>εὐτονίᾳ γὰρ ὄψεως ὑπερβάλλει καὶ πτήσεως ὀξύτητι</p>

<p>καὶ διοικεῖν αὑτὸν ἐλαχίστῃ τροφῇ πέφυκε. λέγεται δὲ</p>

<p>καὶ νεκρῶν ἀτάφων ὄμμασι γῆν ὑπερπετόμενος ἐπιβάλ-</p>

<p>[371.F]&nbsp;&nbsp;&nbsp;λειν· ὅταν δὲ πιόμενος ἐπὶ τὸν ποταμὸν καταίρῃ, τὸ</p>

<p>πτερὸν ἵστησιν ὀρθόν· πιὼν δὲ κλίνει τοῦτο πάλιν· ᾧ</p>

<p>[371.F.3]&nbsp;&nbsp;&nbsp;δῆλός ἐστι σεσωσμένος καὶ διαπεφευγὼς τὸν
κροκόδει-</p>

<p>λον· ἂν γὰρ ἁρπασθῇ, μένει τὸ πτερὸν ὥσπερ ἔστη πεπη-</p>

<p>γός. πανταχοῦ δὲ καὶ ἀνθρωπόμορφον Ὀσίριδος ἄγαλμα</p>

<p>δεικνύουσιν ἐξορθιάζον τῷ αἰδοίῳ διὰ τὸ γόνιμον καὶ τὸ</p>

<p>τρόφιμον. ἀμπεχόνῃ δὲ φλογοειδεῖ στέλλουσιν αὐτοῦ τὰς</p>

<p>[372.A]&nbsp;&nbsp;&nbsp;εἰκόνας, | ἥλιον σῶμα τῆς τἀγαθοῦ δυνάμεως [ὡς]
ὁρα-</p>

<p>τὸν οὐσίας νοητῆς ἡγούμενοι. διὸ καὶ καταφρονεῖν ἄξιόν</p>

<p>ἐστι τῶν τὴν ἡλίου σφαῖραν Τυφῶνι προσνεμόντων, ᾧ </p>

<p>λαμπρὸν οὐδὲν οὐδὲ σωτήριον οὐδὲ τάξις οὐδὲ γένεσις</p>

<p>οὐδὲ κίνησις μέτρον ἔχουσα καὶ λόγον, ἀλλὰ τἀναντία</p>

<p>προσήκει· καὶ &lt;ξηρότητα καὶ&gt; αὐχμόν, οἷς φθείρει πολλὰ</p>

<p>τῶν ζῴων καὶ βλαστανόντων, οὐχ ἡλίου θετέον ἔργον, ἀλλὰ</p>

<p>τῶν ἐν γῇ καὶ ἀέρι μὴ καθ' ὥραν κεραννυμένων πνευμά-</p>

<p>των καὶ ὑδάτων, ὅταν ἡ τῆς ἀτάκτου καὶ ἀορίστου δυνά-</p>

<p>μεως ἀρχὴ πλημμελήσασα κατασβέσῃ τὰς ἀναθυμιάσεις.</p>

<p>[372.B]&nbsp;&nbsp;&nbsp;&nbsp;&nbsp;&nbsp;Ἐν δὲ τοῖς ἱεροῖς ὕμνοις τοῦ
Ὀσίριδος ἀνακα-</p>

<p>λοῦνται τὸν ἐν ταῖς ἀγκάλαις κρυπτόμενον τοῦ Ἡλίου</p>

<p>καὶ τῇ τριακάδι τοῦ Ἐπιφὶ μηνὸς ἑορτάζουσιν ὀφθαλμῶν</p>

<p>Ὥρου γενέθλιον, ὅτε σελήνη καὶ ἥλιος ἐπὶ μιᾶς εὐθείας</p>

<p>γεγόνασιν, ὡς οὐ μόνον τὴν σελήνην ἀλλὰ καὶ τὸν ἥλιον</p>

<p>ὄμμα τοῦ Ὥρου καὶ φῶς ἡγούμενοι. τῇ δὲ ὀγδόῃ φθί-</p>

<p>νοντος τοῦ Φαωφὶ βακτηρίας ἡλίου γενέθλιον ἄγουσι</p>

<p>μετὰ φθινοπωρινὴν ἰσημερίαν, ἐμφαίνοντες οἷον ὑπερεί-</p>

<p>σματος δεῖσθαι καὶ ῥώσεως τῷ τε θερμῷ γιγνόμενον</p>

<p>ἐνδεᾶ καὶ τῷ φωτί [ἐνδεᾶ], κλινόμενον καὶ πλάγιον ἀφ'</p>

<p>ἡμῶν φερόμενον. ἔτι δὲ τὴν βοῦν ὑπὸ τροπὰς χειμερινὰς</p>

<p>[372.C]&nbsp;&nbsp;&nbsp;ἑπτάκις περὶ τὸν ναὸν τοῦ Ἡλίου περιφέρουσι, καὶ
καλεῖ-</p>

<p>ται ζήτησις Ὀσίριδος ἡ περιδρομή, τὸ ὕδωρ χειμῶνος</p>

<p>τῆς θεοῦ ποθούσης· τοσαυτάκις δὲ περιίασιν, ὅτι τὴν</p>

<p>ἀπὸ τροπῶν χειμερινῶν ἐπὶ τροπὰς θερινὰς πάροδον</p>

<p>ἑβδόμῳ μηνὶ συμπεραίνει. λέγεται δὲ καὶ θῦσαι τῷ</p>

<p>ἡλίῳ τετράδι μηνὸς ἱσταμένου πάντων πρῶτος Ὧρος ὁ</p>

<p>Ἴσιδος, ὡς ἐν τοῖς ἐπιγραφομένοις Γενεθλίοις Ὥρου</p>

<p>γέγραπται. καὶ μὴν ἡμέρας ἑκάστης τριχῶς ἐπιθυμιῶσι</p>

<p>τῷ ἡλίῳ, ῥητίνην μὲν ὑπὸ τὰς ἀνατολάς, σμύρναν δὲ</p>

<p>μεσουρανοῦντι, τὸ δὲ καλούμενον κῦφι περὶ δυσμάς· ὧν </p>

<p>ἕκαστον ὃν ἔχει λόγον, ὕστερον (383a sqq.) ἀφηγήσομαι.</p>

<p>[372.D]&nbsp;&nbsp;&nbsp;τὸν δ' ἥλιον πᾶσι τούτοις προστρέπεσθαι καὶ
θεραπεύειν</p>

<p>οἴονται. καὶ τί δεῖ πολλὰ τοιαῦτα συνάγειν; εἰσὶ γὰρ οἱ</p>

<p>τὸν Ὄσιριν ἄντικρυς ἥλιον εἶναι καὶ ὀνομάζεσθαι Σείριον</p>

<p>ὑφ' Ἑλλήνων λέγοντες, εἰ καὶ παρ' Αἰγυπτίοις ἡ πρό-</p>

<p>θεσις τοῦ ἄρθρου τοὔνομα πεποίηκεν ἀμφιγνοεῖσθαι, τὴν</p>

<p>δ' Ἶσιν οὐχ ἑτέραν τῆς σελήνης ἀποφαίνοντες· ὅθεν καὶ</p>

<p>τῶν ἀγαλμάτων αὐτῆς τὰ μὲν κερασφόρα τοῦ μηνοειδοῦς</p>

<p>γεγονέναι μιμήματα, τοῖς δὲ μελανοστόλοις ἐμφαίνεσθαι</p>

<p>τὰς κρύψεις καὶ τοὺς περισκιασμοὺς ἐν οἷς διώκει πο-</p>

<p>θοῦσα τὸν ἥλιον. διὸ καὶ πρὸς τὰ ἐρωτικὰ τὴν σελήνην</p>

<p>ἐπικαλοῦνται, καὶ τὴν Ἶσιν Εὔδοξός φησι (fr. 61)</p>

<p>[372.E]&nbsp;&nbsp;&nbsp;βραβεύειν τὰ ἐρωτικά. καὶ τούτοις μὲν ἁμωσγέπως τοῦ</p>

<p>πιθανοῦ μέτεστι, τῶν δὲ Τυφῶνα ποιούντων τὸν ἥλιον</p>

<p>οὐδ' ἀκούειν ἄξιον. ἀλλ' ἡμεῖς αὖθις τὸν οἰκεῖον λόγον</p>

<p>ἀναλάβωμεν.</p>

<p>&nbsp;&nbsp;&nbsp;Ἡ γὰρ Ἶσίς ἐστι μὲν τὸ τῆς φύσεως θῆλυ καὶ</p>

<p>δεκτικὸν ἁπάσης γενέσεως, καθὸ τιθήνη καὶ πανδεχὴς</p>

<p>ὑπὸ τοῦ Πλάτωνος (Tim. 49a 51a), ὑπὸ δὲ τῶν πολλῶν</p>

<p>μυριώνυμος κέκληται διὰ τὸ πάσας ὑπὸ τοῦ λόγου</p>

<p>τρεπομένη μορφὰς δέχεσθαι καὶ ἰδέας. ἔχει δὲ σύμ-</p>

<p>φυτον ἔρωτα τοῦ πρώτου καὶ κυριωτάτου πάντων, ὃ</p>

<p>τἀγαθῷ ταὐτόν ἐστι, κἀκεῖνο ποθεῖ καὶ διώκει· τὴν δ'</p>

<p>ἐκ τοῦ κακοῦ φεύγει καὶ διωθεῖται μοῖραν, ἀμφοῖν μὲν</p>

<p>[372.F]&nbsp;&nbsp;&nbsp;οὖσα χώρα καὶ ὕλη, ῥέπουσα δ' ἀεὶ πρὸς τὸ βέλτιον</p>

<p>καὶ παρέχουσα γεννᾶν ἐξ ἑαυτῆς ἐκείνῳ καὶ κατασπείρειν</p>

<p>εἰς ἑαυτὴν ἀπορροὰς καὶ ὁμοιότητας, αἷς χαίρει καὶ </p>

<p>γέγηθε κυισκομένη καὶ ὑποπιμπλαμένη τῶν γενέσεων.</p>

<p>εἰκὼν γάρ ἐστιν οὐσίας &lt;ἡ&gt; ἐν ὕλῃ γένεσις καὶ μίμημα</p>

<p>[373.A]&nbsp;&nbsp;&nbsp;τοῦ ὄντος τὸ γινόμενον. | ὅθεν οὐκ ἀπὸ τρόπου</p>

<p>μυθολογοῦσι τὴν Ὀσίριδος ψυχὴν ἀίδιον εἶναι καὶ ἄφθαρ-</p>

<p>τον, τὸ δὲ σῶμα πολλάκις διασπᾶν καὶ ἀφανίζειν τὸν</p>

<p>Τυφῶνα, τὴν δ' Ἶσιν πλανωμένην καὶ ζητεῖν καὶ συναρ-</p>

<p>μόττειν πάλιν. τὸ γὰρ ὂν καὶ νοητὸν καὶ ἀγαθὸν φθορᾶς</p>

<p>καὶ μεταβολῆς κρεῖττόν ἐστιν· ἃς δ' ἀπ' αὐτοῦ τὸ αἰσθη-</p>

<p>τὸν καὶ σωματικὸν εἰκόνας ἐκμάττεται καὶ λόγους καὶ</p>

<p>εἴδη καὶ ὁμοιότητας ἀναλαμβάνει, καθάπερ ἐν κηρῷ</p>

<p>σφραγῖδες οὐκ ἀεὶ διαμένουσιν ἀλλὰ καταλαμβάνει τὸ</p>

<p>ἄτακτον αὐτὰς καὶ ταραχῶδες ἐνταῦθα τῆς ἄνω χώρας</p>

<p>ἀπεληλαμένον καὶ μαχόμενον πρὸς τὸν Ὧρον, ὃν ἡ Ἶσις</p>

<p>[373.B]&nbsp;&nbsp;&nbsp;εἰκόνα τοῦ νοητοῦ κόσμον αἰσθητὸν ὄντα γεννᾷ· διὸ
καὶ</p>

<p>δίκην φεύγειν λέγεται νοθείας ὑπὸ Τυφῶνος, ὡς οὐκ ὢν</p>

<p>καθαρὸς οὐδ' εἰλικρινὴς οἷος ὁ πατήρ, λόγος αὐτὸς καθ'</p>

<p>ἑαυτὸν ἀμιγὴς καὶ ἀπαθής, ἀλλὰ νενοθευμένος τῇ ὕλῃ</p>

<p>διὰ τὸ σωματικόν. περιγίνεται δὲ καὶ νικᾷ τοῦ Ἑρμοῦ,</p>

<p>τουτέστι τοῦ λόγου, μαρτυροῦντος καὶ δεικνύοντος, ὅτι</p>

<p>πρὸς τὸ νοητὸν ἡ φύσις μετασχηματιζομένη τὸν κόσμον</p>

<p>ἀποδίδωσιν. ἡ μὲν γὰρ ἔτι τῶν θεῶν ἐν γαστρὶ τῆς</p>

<p>Ῥέας ὄντων ἐξ Ἴσιδος καὶ Ὀσίριδος λεγομένη γένεσις</p>

<p>Ἀπόλλωνος αἰνίττεται τὸ πρὶν ἐκφανῆ γενέσθαι τόνδε</p>

<p>τὸν κόσμον καὶ συντελεσθῆναι τῷ λόγῳ τὴν ὕλην</p>

<p>[373.C]&nbsp;&nbsp;&nbsp;† φύσει ἐλεγχομένην ἐπ' αὐτὴν ἀτελῆ τὴν πρώτην
γένεσιν</p>

<p>ἐξενεγκεῖν· διὸ καί φασι τὸν θεὸν ἐκεῖνον ἀνάπηρον ὑπὸ</p>

<p>σκότῳ γενέσθαι καὶ πρεσβύτερον Ὧρον καλοῦσιν· οὐ γὰρ</p>

<p>ἦν κόσμος, ἀλλ' εἴδωλόν τι καὶ κόσμου φάντασμα μέλ- </p>

<p>λοντος· ὁ δ' Ὧρος οὗτος αὐτός ἐστιν ὡρισμένος</p>

<p>καὶ τέλειος, οὐκ ἀνῃρηκὼς τὸν Τυφῶνα παντάπασιν,</p>

<p>ἀλλὰ τὸ δραστήριον καὶ ἰσχυρὸν αὐτοῦ παρῃρημένος.</p>

<p>ὅθεν ἐν Κοπτῷ τὸ ἄγαλμα τοῦ Ὥρου λέγουσιν ἐν τῇ</p>

<p>ἑτέρᾳ χειρὶ Τυφῶνος αἰδοῖα κατέχειν καὶ τὸν Ἑρμῆν</p>

<p>μυθολογοῦσιν ἐξελόντα τοῦ Τυφῶνος τὰ νεῦρα χορδαῖς</p>

<p>χρήσασθαι, διδάσκοντες ὡς τὸ πᾶν ὁ λόγος διαρμοσά-</p>

<p>[373.D]&nbsp;&nbsp;&nbsp;μενος σύμφωνον ἐξ ἀσυμφώνων μερῶν ἐποίησε καὶ τὴν</p>

<p>φθαρτικὴν οὐκ ἀπώλεσεν ἀλλ' ἀνεπήρωσε δύναμιν. ὅθεν</p>

<p>ἐκείνη μὲν ἀσθενὴς καὶ ἀδρανὴς ἐνταῦθα, φυρομένη καὶ</p>

<p>προσπλεκομένη τοῖς παθητικοῖς καὶ μεταβολικοῖς μέρεσι,</p>

<p>σεισμῶν μὲν ἐν γῇ καὶ τρόμων, αὐχμῶν δ' ἐν ἀέρι καὶ</p>

<p>πνευμάτων ἀτόπων, αὖθις δὲ πρηστήρων καὶ κεραυνῶν</p>

<p>δημιουργός ἐστι· φαρμάττει δὲ καὶ λοιμοῖς ὕδατα καὶ</p>

<p>πνεύματα καὶ μέχρι σελήνης ἀνατρέχει καὶ ἀναχαιτίζει</p>

<p>συγχέουσα καὶ μελαίνουσα πολλάκις τὸ λαμπρόν, ὡς</p>

<p>Αἰγύπτιοι νομίζουσι καὶ λέγουσιν, ὅτι τοῦ Ὥρου νῦν μὲν</p>

<p>[373.E]&nbsp;&nbsp;&nbsp;ἐπάταξε νῦν δ' ἐξελὼν κατέπιεν ὁ Τυφὼν τὸν
ὀφθαλμόν,</p>

<p>εἶτα τῷ Ἡλίῳ πάλιν ἀπέδωκε· πληγὴν μὲν αἰνιττόμενοι τὴν</p>

<p>κατὰ μῆνα μείωσιν τῆς σελήνης, πήρωσιν δὲ τὴν ἔκλειψιν,</p>

<p>ἣν ὁ ἥλιος ἰᾶται διαφυγούσῃ τὴν σκιὰν τῆς γῆς εὐθὺς ἀντι-</p>

<p>λάμπων. ἡ δὲ κρείττων καὶ θειοτέρα φύσις ἐκ τριῶν</p>

<p>ἐστι, τοῦ νοητοῦ καὶ τῆς ὕλης καὶ τοῦ ἐκ τούτων, ὃν κόσμον</p>

<p>Ἕλληνες ὀνομάζουσιν. ὁ μὲν οὖν Πλάτων (Tim. 50c d)</p>

<p>τὸ μὲν νοητὸν καὶ ἰδέαν καὶ παράδειγμα καὶ πατέρα, </p>

<p>τὴν δ' ὕλην καὶ μητέρα καὶ τιθήνην ἕδραν τε καὶ χώραν</p>

<p>γενέσεως, τὸ δ' ἐξ ἀμφοῖν ἔγγονον καὶ γένεσιν ὀνομάζειν</p>

<p>[373.F]&nbsp;&nbsp;&nbsp;εἴωθεν. Αἰγυπτίους δ' ἄν τις εἰκάσειε τῶν τριγώνων
τὸ</p>

<p>κάλλιστον &lt;τιμᾶν&gt; μάλιστα τούτῳ τὴν τοῦ παντὸς φύσιν</p>

<p>ὁμοιοῦντας, ὡς καὶ Πλάτων ἐν τῇ πολιτείᾳ (546b)</p>

<p>δοκεῖ τούτῳ προσκεχρῆσθαι τὸ γαμήλιον διάγραμμα</p>

<p>συντάττων. ἔχει δ' ἐκεῖνο τὸ τρίγωνον τριῶν τὴν πρὸς</p>

<p>ὀρθίαν καὶ τεττάρων τὴν βάσιν καὶ πέντε τὴν ὑποτείνου-</p>

<p>[374.A]&nbsp;&nbsp;&nbsp;σαν ἴσον ταῖς περιεχούσαις δυναμένην. | εἰκαστέον
οὖν</p>

<p>τὴν μὲν πρὸς ὀρθίαν ἄρρενι, τὴν δὲ βάσιν θηλείᾳ, τὴν</p>

<p>δ' ὑποτείνουσαν ἀμφοῖν ἐγγόνῳ· καὶ τὸν μὲν Ὄσιριν ὡς</p>

<p>[374.A.4]&nbsp;&nbsp;&nbsp;ἀρχήν, τὴν δ' Ἶσιν ὡς ὑποδοχήν, τὸν δ' Ὧρον ὡς
ἀπο-</p>

<p>τέλεσμα. τὰ μὲν γὰρ τρία πρῶτος περισσός ἐστι καὶ</p>

<p>τέλειος· τὰ δὲ τέτταρα τετράγωνος ἀπὸ πλευρᾶς ἀρτίου</p>

<p>τῆς δυάδος· τὰ δὲ πέντε πῆ μὲν τῷ πατρὶ πῆ δὲ τῇ μητρὶ</p>

<p>προσέοικεν ἐκ τριάδος συγκείμενα καὶ δυάδος. καὶ τὰ πάν-</p>

<p>τα τῶν πέντε γέγονε παρώνυμα, καὶ τὸ ἀριθμήσασθαι</p>

<p>πεμπάσασθαι λέγουσι. ποιεῖ δὲ τετράγωνον ἡ πεντὰς</p>

<p>ἀφ' ἑαυτῆς, ὅσον τῶν γραμμάτων παρ' Αἰγυπτίοις τὸ</p>

<p>[374.B]&nbsp;&nbsp;&nbsp;πλῆθός ἐστι, καὶ ὅσων ἐνιαυτῶν ἔζη χρόνον ὁ Ἆπις.
τὸν</p>

<p>μὲν οὖν Ὧρον εἰώθασι καὶ Μὶν προσαγορεύειν, ὅπερ ἐστὶν</p>

<p>ὁρώμενον· αἰσθητὸν γὰρ καὶ ὁρατὸν ὁ κόσμος. ἡ δ' Ἶσις</p>

<p>ἔστιν ὅτε καὶ Μοὺθ καὶ πάλιν Ἄθυρι καὶ Μεθύερ προσαγο-</p>

<p>ρεύεται· σημαίνουσι δὲ τῷ μὲν πρώτῳ τῶν ὀνομάτων μητέ-</p>

<p>ρα, τῷ δὲ δευτέρῳ οἶκον Ὥρου κόσμιον, ὡς καὶ Πλάτων</p>

<p>(Tim. 52d-53a) χώραν γενέσεως καὶ δεξαμενήν, τὸ δὲ </p>

<p>τρίτον σύνθετόν ἐστιν ἔκ τε τοῦ πλήρους καὶ τοῦ αἰτίου·</p>

<p>πλήρης γάρ ἐστιν ἡ ὕλη τοῦ κόσμου καὶ τῷ ἀγαθῷ καὶ</p>

<p>καθαρῷ καὶ κεκοσμημένῳ σύνεστιν.</p>

<p>&nbsp;&nbsp;&nbsp;Δόξειε δ' ἂν ἴσως καὶ ὁ Ἡσίοδος (Th. 116 sqq.)</p>

<p>[374.C]&nbsp;&nbsp;&nbsp;τὰ πρῶτα πάντων Χάος καὶ Γῆν καὶ Τάρταρον καὶ Ἔρωτα</p>

<p>ποιῶν οὐχ ἑτέρας λαμβάνειν ἀρχάς, ἀλλὰ ταύτας· &lt;εἴ&gt;</p>

<p>γε δὴ τῶν ὀνομάτων τῇ μὲν Ἴσιδι τὸ τῆς Γῆς, τῷ δ'</p>

<p>Ὀσίριδι τὸ τοῦ Ἔρωτος, τῷ δὲ Τυφῶνι τὸ τοῦ Ταρτάρου</p>

<p>μεταλαμβάνοντές πως ἀποδίδομεν· τὸ γὰρ Χάος δοκεῖ</p>

<p>χώραν τινὰ καὶ τόπον τοῦ παντὸς ὑποτίθεσθαι. προσ-</p>

<p>καλεῖται δὲ καὶ τὸν Πλάτωνος ἁμωσγέπως τὰ πράγ-</p>

<p>ματα μῦθον, ὃν Σωκράτης ἐν Συμποσίῳ (203b sqq.)</p>

<p>περὶ τῆς τοῦ Ἔρωτος γενέσεως διῆλθε, τὴν Πενίαν</p>

<p>λέγων τέκνων δεομένην τῷ Πόρῳ καθεύδοντι παρακλι-</p>

<p>θῆναι καὶ κυήσασαν ἐξ αὐτοῦ τεκεῖν τὸν Ἔρωτα φύσει</p>

<p>μικτὸν ὄντα καὶ παντοδαπόν, ἅτε δὴ πατρὸς μὲν ἀγα-</p>

<p>[374.D]&nbsp;&nbsp;&nbsp;θοῦ καὶ σοφοῦ καὶ πᾶσιν αὐτάρκους, μητρὸς δ'
ἀμηχάνου</p>

<p>καὶ ἀπόρου καὶ δι' ἔνδειαν ἀεὶ γλιχομένης ἑτέρου καὶ</p>

<p>περὶ ἕτερον λιπαρούσης γεγενημένον. ὁ γὰρ Πόρος οὐχ</p>

<p>ἕτερός ἐστι τοῦ πρώτως ἐρατοῦ καὶ ἐφετοῦ καὶ τελείου</p>

<p>καὶ αὐτάρκους· Πενίαν δὲ τὴν ὕλην προσεῖπεν ἐνδεᾶ μὲν</p>

<p>οὖσαν αὐτὴν καθ' ἑαυτὴν τοῦ ἀγαθοῦ, πληρουμένην δ'</p>

<p>ὑπ' αὐτοῦ καὶ ποθοῦσαν ἀεὶ καὶ μεταλαμβάνουσαν. ὁ</p>

<p>δὲ γενόμενος ἐκ τούτων κόσμος καὶ Ὧρος οὐκ ἀίδιος οὐδ'</p>

<p>ἀπαθὴς οὐδ' ἄφθαρτος, ἀλλ' ἀειγενὴς ὢν μηχανᾶται ταῖς</p>

<p>τῶν παθῶν μεταβολαῖς καὶ περιόδοις ἀεὶ νέος καὶ μηδέ-</p>

<p>[374.E]&nbsp;&nbsp;&nbsp;ποτε φθαρησόμενος διαμένειν.</p>

<p>&nbsp;&nbsp;&nbsp;Χρηστέον δὲ τοῖς μύθοις οὐχ ὡς λόγοις πάμπαν</p>

<p>οὖσιν, ἀλλὰ τὸ πρόσφορον ἑκάστου [τὸ] κατὰ τὴν ὁμοιό- </p>

<p>τητα λαμβάνοντας. ὅταν οὖν ὕλην λέγωμεν, οὐ δεῖ πρὸς</p>

<p>ἐνίων φιλοσόφων δόξας ἀποφερομένους ἄψυχόν τι σῶμα</p>

<p>καὶ ἄποιον ἀργόν τε καὶ ἄπρακτον ἐξ ἑαυτοῦ διανοεῖ-</p>

<p>σθαι· καὶ γὰρ ἔλαιον ὕλην μύρου καλοῦμεν καὶ χρυσὸν</p>

<p>ἀγάλματος, οὐκ ὄντα πάσης ἔρημα ποιότητος· αὐτήν τε</p>

<p>τὴν ψυχὴν καὶ τὴν διάνοιαν τοῦ ἀνθρώπου ὡς ὕλην</p>

<p>ἐπιστήμης καὶ ἀρετῆς τῷ λόγῳ κοσμεῖν καὶ ῥυθμίζειν</p>

<p>παρέχομεν, τόν τε νοῦν ἔνιοι τόπον εἰδῶν ἀπεφήναντο</p>

<p>[374.F]&nbsp;&nbsp;&nbsp;καὶ τῶν νοητῶν οἷον ἐκμαγεῖον. ἔνιοι δὲ καὶ τὸ
σπέρμα</p>

<p>τῆς γυναικὸς οὐ δύναμιν οὐδ' ἀρχήν, ὕλην δὲ καὶ τροφὴν</p>

<p>γενέσεως εἶναι δοξάζουσιν· ὧν ἐχομένους χρὴ καὶ τὴν</p>

<p>θεὸν ταύτην οὕτω διανοεῖσθαι τοῦ πρώτου θεοῦ μεταλαγ-</p>

<p>χάνουσαν ἀεὶ καὶ συνοῦσαν ἔρωτι τῶν περὶ ἐκεῖνον</p>

<p>[375.A]&nbsp;&nbsp;&nbsp;ἀγαθῶν καὶ καλῶν οὐχ ὑπεναντίαν, | ἀλλ' ὥσπερ ἄνδρα</p>

<p>νόμιμον καὶ δίκαιον ἐρᾶν, ἂν δικαίως συνῇ, καὶ γυναῖκα</p>

<p>χρηστὴν ἔχουσαν ἄνδρα καὶ συνοῦσαν ὅμως ποθεῖν λέγο-</p>

<p>μεν, οὕτως ἀεὶ γλιχομένην ἐκείνου καὶ περὶ ἐκεῖνον</p>

<p>λιπαροῦσαν καὶ ἀναπιμπλαμένην τοῖς κυριωτάτοις μέρεσι</p>

<p>καὶ καθαρωτάτοις· ὅπου δ' ὁ Τυφὼν παρεμπίπτει</p>

<p>τῶν ἐσχάτων ἁπτόμενος, ἐνταῦθα δοκοῦσαν ἐπισκυθρω-</p>

<p>πάζειν καὶ πενθεῖν λεγομένην καὶ λείψαν' ἄττα καὶ</p>

<p>σπαράγματα τοῦ Ὀσίριδος ἀναζητεῖν καὶ στολίζειν ὑπο-</p>

<p>δεχομένην τὰ φθειρόμενα καὶ ἀποκρύπτουσαν, οἷσπερ</p>

<p>ἀναφαίνει πάλιν τὰ γινόμενα καὶ ἀνίησιν ἐξ ἑαυτῆς. οἱ</p>

<p>[375.B]&nbsp;&nbsp;&nbsp;μὲν γὰρ ἐν οὐρανῷ καὶ ἄστροις λόγοι καὶ εἴδη καὶ ἀπορ-</p>

<p>ροαὶ τοῦ θεοῦ μένουσι, τὰ δ' ἐν τοῖς παθητικοῖς διε- </p>

<p>σπαρμένα, γῇ καὶ θαλάττῃ καὶ φυτοῖς καὶ ζῴοις, δια-</p>

<p>λυόμενα καὶ φθειρόμενα καὶ θαπτόμενα [καὶ] πολλάκις</p>

<p>αὖθις ἐκλάμπει καὶ ἀναφαίνεται ταῖς γενέσεσι. διὸ τὸν</p>

<p>Τυφῶνα τῇ Νέφθυι συνοικεῖν φησιν ὁ μῦθος, τὸν δ'</p>

<p>Ὄσιριν κρύφα συγγενέσθαι· τὰ γὰρ ἔσχατα μέρη τῆς</p>

<p>ὕλης, ἃ Νέφθυν καὶ Τελευτὴν καλοῦσιν, ἡ φθαρτικὴ</p>

<p>μάλιστα κατέχει δύναμις· ἡ δὲ γόνιμος καὶ σωτή-</p>

<p>ριος ἀσθενὲς σπέρμα καὶ ἀμαυρὸν εἰς ταῦτα διαδί-</p>

<p>δωσιν ἀπολλύμενον ὑπὸ τοῦ Τυφῶνος, πλὴν ὅσον ἡ</p>

<p>[375.C]&nbsp;&nbsp;&nbsp;Ἶσις ὑπολαμβάνουσα σῴζει καὶ τρέφει καὶ συνίστησι·</p>

<p>καθόλου δ' ἀμείνων οὗτός ἐστιν, ὥσπερ καὶ</p>

<p>Πλάτων ὑπονοεῖ καὶ Ἀριστοτέλης. κινεῖται δὲ τῆς φύσεως</p>

<p>τὸ μὲν γόνιμον καὶ σωτήριον ἐπ' αὐτὸν καὶ πρὸς τὸ</p>

<p>εἶναι, τὸ δ' ἀναιρετικὸν καὶ φθαρτικὸν ἀπ' αὐτοῦ καὶ</p>

<p>πρὸς τὸ μὴ εἶναι. διὸ τὸ μὲν Ἶσιν καλοῦσι παρὰ τὸ</p>

<p>ἵεσθαι μετ' ἐπιστήμης καὶ φέρεσθαι, κίνησιν οὖσαν</p>

<p>ἔμψυχον καὶ φρόνιμον· οὐ γάρ ἐστι τοὔνομα βαρβαρικόν,</p>

<p>ἀλλ' ὥσπερ τοῖς θεοῖς πᾶσιν ἀπὸ δυεῖν ῥημάτων τοῦ</p>

<p>θεατοῦ καὶ τοῦ θέοντος ἔστιν ὄνομα κοινόν, οὕτω τὴν</p>

<p>θεὸν ταύτην ἀπὸ τῆς ἐπιστήμης ἅμα καὶ τῆς κινήσεως</p>

<p>[375.D]&nbsp;&nbsp;&nbsp;Ἶσιν μὲν ἡμεῖς, Ἶσιν δ' Αἰγύπτιοι καλοῦσιν. οὕτω δὲ</p>

<p>καὶ Πλάτων (Cratyl. 401c) φησὶ τὴν οὐσίαν δηλοῦν[τος]</p>

<p>τοὺς παλαιούς ‘ἰσίαν’ καλοῦντας· οὕτω καὶ τὴν νόησιν</p>

<p>καὶ τὴν φρόνησιν, ὡς νοῦ φορὰν καὶ κίνησιν οὖσαν </p>

<p>ἱεμένου καὶ φερομένου, καὶ τὸ συνιέναι καὶ τἀγαθὸν</p>

<p>ὅλως καὶ ἀρετὴν ἐπὶ τοῖς εὐροοῦσι καὶ θέουσι θέσθαι·</p>

<p>καθάπερ αὖ πάλιν τοῖς ἀντιφωνοῦσιν ὀνόμασι λοιδορεῖ-</p>

<p>σθαι τὸ κακόν, τὸ τὴν φύσιν ἐμποδίζον καὶ συνδέον καὶ</p>

<p>ἴσχον καὶ κωλῦον ἵεσθαι καὶ ἰέναι κακίαν ἀπορίαν δει-</p>

<p>λίαν ἀνίαν προσαγορεύοντας. ὁ δ' Ὄσιρις ἐκ τοῦ</p>

<p>ὁσίου &lt;καὶ&gt; ἱεροῦ τοὔνομα μεμιγμένον ἔσχηκε· κοινὸς</p>

<p>γάρ ἐστι τῶν ἐν οὐρανῷ καὶ τῶν ἐν Ἅιδου λόγους, ὧν τὰ</p>

<p>[375.E]&nbsp;&nbsp;&nbsp;μὲν ἱερὰ τὰ δ' ὅσια τοῖς παλαιοῖς &lt;ἔθος&gt; ἦν
προσαγο-</p>

<p>ρεύειν. ὁ δ' ἀναφαίνων τὰ οὐράνια καὶ τῶν ἄνω φερο-</p>

<p>μένων λόγος Ἄνουβις ἔστιν ὅτε καὶ Ἑρμάνουβις ὀνομά-</p>

<p>ζεται, τὸ μὲν ὡς τοῖς ἄνω τὸ δ' ὡς τοῖς κάτω προσή-</p>

<p>κων. διὸ καὶ θύουσιν αὐτῷ τὸ μὲν λευκὸν ἀλεκτρυόνα,</p>

<p>τὸ δὲ κροκίαν, τὰ μὲν εἰλικρινῆ καὶ φανά, τὰ δὲ μικτὰ</p>

<p>καὶ ποικίλα νομίζοντες. οὐ δεῖ δὲ θαυμάζειν τῶν ὀνομά-</p>

<p>των τὴν εἰς τὸ Ἑλληνικὸν ἀνάπλασιν· καὶ γὰρ ἄλλα</p>

<p>μυρία τοῖς μεθισταμένοις ἐκ τῆς Ἑλλάδος συνεκπεσόντα</p>

<p>μέχρι νῦν παραμένει καὶ ξενιτεύει παρ' ἑτέροις, ὧν ἔνια</p>

<p>[375.F]&nbsp;&nbsp;&nbsp;τὴν ποιητικὴν ἀνακαλουμένην διαβάλλουσιν ὡς
βαρβαρί-</p>

<p>ζουσαν οἱ γλώττας τὰ τοιαῦτα προσαγορεύοντες. ἐν δὲ</p>

<p>ταῖς Ἑρμοῦ λεγομέναις βίβλοις ἱστοροῦσι γεγράφθαι</p>

<p>περὶ τῶν ἱερῶν ὀνομάτων, ὅτι τὴν μὲν ἐπὶ τῆς τοῦ</p>

<p>ἡλίου περιφορᾶς τεταγμένην δύναμιν Ὧρον, Ἕλληνες δ'</p>

<p>Ἀπόλλωνα καλοῦσι· τὴν δ' ἐπὶ τοῦ πνεύματος οἱ μὲν</p>

<p>Ὄσιριν, οἱ δὲ Σάραπιν, *** οἱ δὲ Σῶθιν Αἰγυπτιστί· | </p>

<p>[376.A]&nbsp;&nbsp;&nbsp;σημαίνει &lt;δὲ&gt; κύησιν ἢ τὸ κύειν. διὸ καὶ
παρατροπῆς</p>

<p>γενομένης τοῦ ὀνόματος Ἑλληνιστὶ κύων κέκληται τὸ</p>

<p>ἄστρον, ὅπερ ἴδιον τῆς Ἴσιδος νομίζουσιν. ἥκιστα μὲν</p>

<p>οὖν δεῖ φιλοτιμεῖσθαι περὶ τῶν ὀνομάτων, οὐ μὴν ἀλλὰ</p>

<p>μᾶλλον ὑφείμην ἂν τοῦ Σαράπιδος Αἰγυπτίοις ἢ τοῦ</p>

<p>Ὀσίριδος, ἐκεῖνο μὲν [οὖν] ξενικόν, τοῦτο δ' Ἑλληνικόν,</p>

<p>ἄμφω δ' ἑνὸς θεοῦ καὶ μιᾶς δυνάμεως ἡγούμενος.</p>

<p>&nbsp;&nbsp;&nbsp;Ἔοικε δὲ τούτοις καὶ τὰ Αἰγύπτια. τὴν μὲν γὰρ</p>

<p>Ἶσιν πολλάκις τῷ τῆς Ἀθηνᾶς ὀνόματι καλοῦσι φρά-</p>

<p>[376.A.10]&nbsp;&nbsp;&nbsp;ζοντι τοιοῦτον λόγον ‘ἦλθον ἀπ' ἐμαυτῆς,’ ὅπερ
ἐστὶν</p>

<p>αὐτοκινήτου φορᾶς δηλωτικόν· ὁ δὲ Τυφών, ὥσπερ εἴρη-</p>

<p>[376.B]&nbsp;&nbsp;&nbsp;ται (367d 371b c), Σὴθ καὶ Βέβων καὶ Σμὺ
ὀνομάζεται,</p>

<p>βίαιόν τινα καὶ κωλυτικὴν ἐπίσχεσιν &lt;ἤ τιν'&gt; ὑπεναντίω-</p>

<p>σιν ἢ ἀναστροφὴν ἐμφαίνειν βουλομένων τῶν ὀνομάτων.</p>

<p>ἔτι τὴν σιδηρῖτιν λίθον ὀστέον Ὥρου, Τυφῶνος δὲ τὸν</p>

<p>σίδηρον, ὡς ἱστορεῖ Μανεθώς (fr. 77 M.), καλοῦσιν·</p>

<p>ὥσπερ γὰρ ὁ σίδηρος πολλάκις μὲν ἑλκομένῳ καὶ ἑπο-</p>

<p>μένῳ πρὸς τὴν λίθον ὅμοιός ἐστι, πολλάκις δ' ἀποστρέ-</p>

<p>φεται καὶ ἀποκρούεται πρὸς τοὐναντίον, οὕτως ἡ σωτή-</p>

<p>ριος καὶ ἀγαθὴ καὶ λόγον ἔχουσα τοῦ κόσμου κίνησις</p>

<p>ἐπιστρέφει † τότε καὶ προσάγεται καὶ μαλακωτέραν ποιεῖ</p>

<p>πείθουσα τὴν σκληρὰν ἐκείνην καὶ τυφώνειον, εἶτ' αὖθις</p>

<p>ἀνασχεθεῖσα εἰς ἑαυτὴν ἀνέστρεψε καὶ κατέδυσεν εἰς</p>

<p>[376.C]&nbsp;&nbsp;&nbsp;τὴν ἀπορίαν. ἔτι φησὶ περὶ τοῦ Διὸς ὁ Εὔδοξος (fr.
62)</p>

<p>μυθολογεῖν Αἰγυπτίους, ὡς τῶν σκελῶν συμπεφυκότων </p>

<p>αὐτῷ μὴ δυνάμενος βαδίζειν ὑπ' αἰσχύνης &lt;ἐν&gt; ἐρημίᾳ</p>

<p>διέτριβεν· ἡ δ' Ἶσις διατεμοῦσα καὶ διαστήσασα τὰ</p>

<p>μέρη ταῦτα τοῦ σώματος ἀρτίποδα τὴν πορείαν παρέ-</p>

<p>σχεν. αἰνίττεται δὲ καὶ διὰ τούτων ὁ μῦθος, ὅτι καθ'</p>

<p>ἑαυτὸν ὁ τοῦ θεοῦ νοῦς καὶ λόγος ἐν τῷ ἀοράτῳ καὶ</p>

<p>ἀφανεῖ βεβηκὼς εἰς γένεσιν ὑπὸ κινήσεως προῆλθεν.</p>

<p>&nbsp;&nbsp;&nbsp;Ἐμφαίνει καὶ τὸ σεῖστρον, ὅτι σείεσθαι δεῖ τὰ</p>

<p>ὄντα καὶ μηδέποτε παύεσθαι φορᾶς, ἀλλ' οἷον ἐξεγείρε-</p>

<p>σθαι καὶ κλονεῖσθαι καταδαρθάνοντα καὶ μαραινόμενα.</p>

<p>[376.D]&nbsp;&nbsp;&nbsp;τὸν γὰρ Τυφῶνά φασι τοῖς σείστροις ἀποτρέπειν καὶ</p>

<p>ἀποκρούεσθαι δηλοῦντες, ὅτι τῆς φθορᾶς συνδεούσης καὶ</p>

<p>ἱστάσης αὖθις ἀναλύει τὴν φύσιν καὶ ἀνίστησι διὰ τῆς</p>

<p>κινήσεως ἡ γένεσις. τοῦ δὲ σείστρου περιφεροῦς ἄνωθεν</p>

<p>ὄντος ἡ ἁψὶς περιέχει τὰ σειόμενα τέτταρα. καὶ γὰρ ἡ</p>

<p>γεννωμένη καὶ φθειρομένη μοῖρα τοῦ κόσμου περιέχεται</p>

<p>μὲν ὑπὸ τῆς σεληνιακῆς σφαίρας, κινεῖται δ' ἐν αὐτῇ</p>

<p>πάντα καὶ μεταβάλλεται διὰ τῶν τεττάρων στοιχείων,</p>

<p>πυρὸς καὶ γῆς καὶ ὕδατος καὶ ἀέρος. τῇ δ' ἁψῖδι τοῦ</p>

<p>σείστρου κατὰ κορυφὴν ἐντορεύουσιν αἴλουρον ἀνθρώ-</p>

<p>που πρόσωπον ἔχοντα, κάτω δ' ὑπὸ τὰ σειόμενα πῆ</p>

<p>[376.E]&nbsp;&nbsp;&nbsp;μὲν Ἴσιδος πῆ δὲ Νέφθυος πρόσωπον, αἰνιττόμενοι
τοῖς</p>

<p>μὲν προσώποις γένεσιν καὶ τελευτήν (αὗται γάρ εἰσι</p>

<p>τῶν στοιχείων μεταβολαὶ καὶ κινήσεις), τῷ δ' αἰλούρῳ</p>

<p>τὴν σελήνην διὰ τὸ ποικίλον καὶ νυκτουργὸν καὶ γόνιμον</p>

<p>τοῦ θηρίου. λέγεται γὰρ ἓν τίκτειν, εἶτα δύο καὶ τρία</p>

<p>καὶ τέσσαρα καὶ πέντε, καὶ καθ' ἓν οὕτως ἄχρι τῶν</p>

<p>ἑπτὰ προστίθησιν, ὥστ' ὀκτὼ καὶ εἴκοσι τὰ πάντα</p>

<p>τίκτειν, ὅσα καὶ τῆς σελήνης φῶτ' ἔστιν. τοῦτο μὲν οὖν</p>

<p>ἴσως μυθωδέστερον· αἱ δ' ἐν τοῖς ὄμμασιν αὐτοῦ κόραι </p>

<p>πληροῦσθαι μὲν καὶ πλατύνεσθαι δοκοῦσιν ἐν πανσελή-</p>

<p>[376.F]&nbsp;&nbsp;&nbsp;νῳ, λεπτύνεσθαι δὲ καὶ μαραυγεῖν ἐν ταῖς μειώσεσι
τοῦ</p>

<p>ἄστρου. τῷ δ' ἀνθρωπομόρφῳ τοῦ αἰλούρου τὸ νοερὸν</p>

<p>καὶ λογικὸν ἐμφαίνεται τῶν περὶ τὴν σελήνην μετα-</p>

<p>βολῶν.</p>

<p>&nbsp;&nbsp;&nbsp;Συνελόντι δ' εἰπεῖν οὔθ' ὕδωρ οὔθ' ἥλιον οὔτε</p>

<p>γῆν οὔτ' οὐρανὸν Ὄσιριν ἢ Ἶσιν ὀρθῶς ἔχει νομίζειν</p>

<p>οὐδὲ πῦρ Τυφῶνα πάλιν οὐδ' αὐχμὸν οὐδὲ θάλατταν,</p>

<p>ἀλλ' ἁπλῶς ὅσον ἐστὶν ἐν τούτοις ἄμετρον καὶ ἄτακτον</p>

<p>[377.A]&nbsp;&nbsp;&nbsp;ὑπερβολαῖς ἢ ἐνδείαις Τυφῶνι προσνέμοντες, | τὸ δὲ
κε-</p>

<p>κοσμημένον καὶ ἀγαθὸν καὶ ὠφέλιμον ὡς Ἴσιδος μὲν</p>

<p>ἔργον εἰκόνα δὲ καὶ μίμημα καὶ λόγον Ὀσίριδος σεβό-</p>

<p>μενοι καὶ τιμῶντες οὐκ ἂν ἁμαρτάνοιμεν. ἀλλὰ καὶ τὸν</p>

<p>Εὔδοξον ἀπιστοῦντα παύσομεν καὶ διαποροῦντα (fr. 63),</p>

<p>πῶς οὔτε Δήμητρι τῆς τῶν ἐρωτικῶν ἐπιμελείας μέτεστιν</p>

<p>ἀλλ' Ἴσιδι τόν τε Διόνυσον &lt;Ὀσίριδι προσομοιοῦσι τὸν&gt; οὐ</p>

<p>τὸν Νεῖλον αὔξειν οὔτε τῶν τεθνηκότων ἄρχειν δυνάμε-</p>

<p>νον. ἑνὶ γὰρ λόγῳ κοινῷ τοὺς θεοὺς τούτους περὶ πᾶσαν</p>

<p>ἀγαθοῦ μοῖραν ἡγούμεθα τετάχθαι καὶ πᾶν ὅσον ἔνεστι</p>

<p>τῇ φύσει καλὸν καὶ ἀγαθὸν διὰ τούτους ὑπάρχειν, τὸν μὲν</p>

<p>[377.B]&nbsp;&nbsp;&nbsp;διδόντα τὰς ἀρχάς, τὴν δ' ὑποδεχομένην καὶ
διανέμουσαν.</p>

<p>&nbsp;&nbsp;&nbsp;Οὕτω δὲ καὶ τοῖς πολλοῖς καὶ φορτικοῖς ἐπιχειρή-</p>

<p>σομεν, εἴτε ταῖς καθ' ὥραν μεταβολαῖς τοῦ περιέχοντος</p>

<p>εἴτε ταῖς καρπῶν γενέσεσι καὶ σποραῖς καὶ ἀρότοις</p>

<p>χαίρουσι τὰ περὶ τοὺς θεοὺς τούτοις συνοικειοῦντες καὶ</p>

<p>λέγοντες θάπτεσθαι μὲν τὸν Ὄσιριν, ὅτε κρύπτεται τῇ</p>

<p>γῇ σπειρόμενος ὁ καρπός, αὖθις δ' ἀναβιοῦσθαι καὶ</p>

<p>ἀναφαίνεσθαι, ὅτε βλαστήσεως ἀρχή· διὸ καὶ λέγεσθαι </p>

<p>τὴν Ἶσιν αἰσθομένην ὅτι κύει περιάψασθαι φυλακτήριον</p>

<p>ἕκτῃ μηνὸς ἱσταμένου Φαωφί, τίκτεσθαι δὲ τὸν Ἁρποκρά-</p>

<p>την περὶ τροπὰς χειμερινὰς ἀτελῆ καὶ νεαρὸν ἐν τοῖς</p>

<p>[377.C]&nbsp;&nbsp;&nbsp;προανθοῦσι καὶ προβλαστάνουσι (διὸ καὶ φακῶν αὐτῷ</p>

<p>φυομένων ἀπαρχὰς ἐπιφέρουσι), τὰς δὲ λοχείους ἡμέρας</p>

<p>ἑορτάζειν μετὰ τὴν ἐαρινὴν ἰσημερίαν. ταῦτα γὰρ ἀκού-</p>

<p>οντες ἀγαπῶσι καὶ πιστεύουσιν, αὐτόθεν ἐκ τῶν προ-</p>

<p>χείρων καὶ συνήθων τὸ πιθανὸν ἕλκοντες.</p>

<p>&nbsp;&nbsp;&nbsp;Καὶ δεινὸν οὐδέν, ἂν πρῶτον μὲν ἡμῖν τοὺς θεοὺς</p>

<p>φυλάττωσι κοινοὺς καὶ μὴ ποιῶσιν Αἰγυπτίων ἰδίους</p>

<p>μηδὲ Νεῖλον ἥν τε Νεῖλος ἄρδει μόνην χώραν τοῖς ὀνό-</p>

<p>μασι τούτοις καταλαμβάνοντες μηδ' ἕλη μηδὲ λωτοὺς</p>

<p>† μὴ θεοποιίαν λέγοντες ἀποστερῶσι μεγάλων θεῶν τοὺς</p>

<p>ἄλλους ἀνθρώπους, οἷς Νεῖλος μὲν οὐκ ἔστιν οὐδὲ Βοῦτος</p>

<p>[377.D]&nbsp;&nbsp;&nbsp;οὐδὲ Μέμφις, Ἶσιν δὲ καὶ τοὺς περὶ αὐτὴν θεοὺς
ἔχουσι</p>

<p>καὶ γιγνώσκουσιν ἅπαντες, ἐνίους μὲν οὐ πάλαι τοῖς παρ'</p>

<p>Αἰγυπτίων ὀνόμασι καλεῖν μεμαθηκότες, ἑκάστου δὲ τὴν</p>

<p>δύναμιν ἐξ ἀρχῆς ἐπιστάμενοι καὶ τιμῶντες· δεύτερον, ὃ</p>

<p>μεῖζόν ἐστιν, ὅπως σφόδρα προσέξουσι καὶ φοβήσονται,</p>

<p>μὴ λάθωσιν εἰς πνεύματα καὶ ῥεύματα καὶ σπόρους καὶ</p>

<p>ἀρότους καὶ πάθη γῆς καὶ μεταβολὰς ὡρῶν διαγρά-</p>

<p>φοντες τὰ θεῖα καὶ διαλύοντες, ὥσπερ οἱ Διόνυσον τὸν</p>

<p>οἶνον, Ἥφαιστον δὲ τὴν φλόγα· Φερσεφόνην δέ φησί που</p>

<p>Κλεάνθης (fr. 547) τὸ διὰ τῶν καρπῶν φερόμενον καὶ</p>

<p>φονευόμενον πνεῦμα, ποιητὴς δέ τις ἐπὶ τῶν θεριζόντων</p>

<p>(EGF p. 73)</p>

<p>[377.D.12]&nbsp;&nbsp;&nbsp;</p>

<p>[377.E]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;‘τῆμος
ὅτ' αἰζηοὶ Δημήτερα κωλοτομεῦσιν·’ </p>

<p>οὐδὲν γὰρ οὗτοι διαφέρουσι τῶν ἱστία καὶ κάλους καὶ</p>

<p>ἄγκυραν ἡγουμένων κυβερνήτην καὶ νήματα καὶ κρόκας</p>

<p>ὑφάντην καὶ σπονδεῖον ἢ μελίκρατον ἢ πτισάνην ἰατρόν·</p>

<p>ἀλλὰ δεινὰς καὶ ἀθέους ἐμποιοῦσι δόξας, ἀναισθήτοις</p>

<p>καὶ ἀψύχοις καὶ φθειρομέναις ἀναγκαίως ὑπ' ἀνθρώπων</p>

<p>δεομένων καὶ χρωμένων φύσεσι καὶ πράγμασιν ὀνόματα</p>

<p>θεῶν ἐπιφέροντες. ταῦτα μὲν γὰρ αὐτὰ νοῆσαι θεοὺς</p>

<p>οὐκ ἔστιν, οὐ γὰρ ἄνουν οὐδ' ἄψυχον &lt;οὐδ'&gt; ἀνθρώ-</p>

<p>ποις ὁ θεὸς ὑποχείριον· ἀπὸ τούτων δὲ τοὺς χρωμένους</p>

<p>αὐτοῖς καὶ δωρουμένους ἡμῖν καὶ παρέχοντας ἀέναα καὶ</p>

<p>[377.F]&nbsp;&nbsp;&nbsp;διαρκῆ θεοὺς ἐνομίσαμεν, οὐχ ἑτέρους παρ' ἑτέροις
οὐδὲ</p>

<p>βαρβάρους καὶ Ἕλληνας οὐδὲ νοτίους καὶ βορείους· ἀλλ'</p>

<p>ὥσπερ ἥλιος καὶ σελήνη καὶ οὐρανὸς καὶ γῆ καὶ θάλασσα</p>

<p>κοινὰ πᾶσιν, ὀνομάζεται δ' ἄλλως ὑπ' ἄλλων, οὕτως</p>

<p>ἑνὸς λόγου τοῦ ταῦτα κοσμοῦντος καὶ μιᾶς προνοίας</p>

<p>[378.A]&nbsp;&nbsp;&nbsp;ἐπιτροπευούσης | καὶ δυνάμεων ὑπουργῶν ἐπὶ πάντα
τε-</p>

<p>ταγμένων ἕτεραι παρ' ἑτέροις κατὰ νόμους γεγόνασι</p>

<p>τιμαὶ καὶ προσηγορίαι, καὶ συμβόλοις χρῶνται καθιερω-</p>

<p>μένοις οἱ μὲν ἀμυδροῖς οἱ δὲ τρανοτέροις, ἐπὶ τὰ θεῖα</p>

<p>τὴν νόησιν ὁδηγοῦντες οὐκ ἀκινδύνως· ἔνιοι γὰρ ἀπο-</p>

<p>σφαλέντες παντάπασιν εἰς δεισιδαιμονίαν ὤλισθον, οἱ</p>

<p>δὲ φεύγοντες ὥσπερ ἕλος τὴν δεισιδαιμονίαν ἔλαθον αὖθις</p>

<p>ὥσπερ εἰς κρημνὸν ἐμπεσόντες τὴν ἀθεότητα.</p>

<p>&nbsp;&nbsp;&nbsp;Διὸ δεῖ μάλιστα πρὸς ταῦτα λόγον ἐκ φιλοσοφίας</p>

<p>μυσταγωγὸν ἀναλαβόντας ὁσίως διανοεῖσθαι τῶν λεγο-</p>

<p>μένων καὶ δρωμένων ἕκαστον, ἵνα μή, καθάπερ Θεόδω- </p>

<p>[378.B]&nbsp;&nbsp;&nbsp;ρος εἶπε τοὺς λόγους αὐτοῦ τῇ δεξιᾷ προτείνοντος
ἐνίους</p>

<p>τῇ ἀριστερᾷ δέχεσθαι τῶν ἀκροωμένων, οὕτως ἡμεῖς ἃ</p>

<p>καλῶς οἱ νόμοι περὶ τὰς θυσίας καὶ τὰς ἑορτὰς ἔταξαν</p>

<p>[378.B.4]&nbsp;&nbsp;&nbsp;ἑτέρως ὑπολαμβάνοντες ἐξαμάρτωμεν. ὅτι γὰρ ἐπὶ
τὸν</p>

<p>λόγον ἀνοιστέον ἅπαντα, καὶ παρ' αὐτῶν ἐκείνων ἔστι</p>

<p>λαβεῖν. τῇ μὲν γὰρ ἐνάτῃ ἐπὶ δέκα τοῦ πρώτου μηνὸς</p>

<p>ἑορτάζοντες τῷ Ἑρμῇ μέλι καὶ σῦκον ἐσθίουσιν ἐπιλέγον-</p>

<p>τες ‘γλυκὺ ἡ ἀλήθεια’· τὸ δὲ τῆς Ἴσιδος φυλακτήριον,</p>

<p>ὃ περιάπτεσθαι μυθολογοῦσιν αὐτήν, ἐξερμηνεύεται ‘φωνὴ</p>

<p>ἀληθής.’ τὸν δ' Ἁρποκράτην οὔτε θεὸν ἀτελῆ καὶ νήπιον</p>

<p>[378.C]&nbsp;&nbsp;&nbsp;οὔτε χεδρόπων τινὰ νομιστέον, ἀλλὰ τοῦ περὶ θεῶν ἐν</p>

<p>ἀνθρώποις λόγου νεαροῦ καὶ ἀτελοῦς καὶ ἀδιαρθρώτου</p>

<p>προστάτην καὶ σωφρονιστήν· διὸ τῷ στόματι τὸν δάκτυ-</p>

<p>λον ἔχει προσκείμενον ἐχεμυθίας καὶ σιωπῆς σύμβολον,</p>

<p>ἐν δὲ τῷ Μεσορὴ μηνὶ τῶν χεδρόπων ἐπιφέροντες λέγου-</p>

<p>σιν ‘γλῶσσα τύχη, γλῶσσα δαίμων.’ τῶν δ' ἐν Αἰγύπτῳ</p>

<p>φυτῶν μάλιστα τῇ θεῷ καθιερῶσθαι λέγουσι τὴν περ-</p>

<p>σέαν, ὅτι καρδίᾳ μὲν ὁ καρπὸς αὐτῆς, γλώττῃ δὲ τὸ</p>

<p>φύλλον ἔοικεν. οὐδὲν γὰρ ὧν ἄνθρωπος ἔχειν πέφυκε</p>

<p>θειότερον λόγου καὶ μάλιστα τοῦ περὶ θεῶν οὐδὲ μείζονα</p>

<p>ῥοπὴν ἔχει πρὸς εὐδαιμονίαν. διὸ τῷ μὲν εἰς τὸ χρηστή-</p>

<p>[378.D]&nbsp;&nbsp;&nbsp;ριον ἐνταῦθα κατιόντι παρεγγυῶμεν ὅσια φρονεῖν,
εὔφημα</p>

<p>λέγειν· οἱ δὲ πολλοὶ γελοῖα δρῶσιν ἐν ταῖς πομπαῖς καὶ</p>

<p>ταῖς ἑορταῖς εὐφημίαν προκηρύττοντες, εἶτα περὶ τῶν</p>

<p>θεῶν αὐτῶν τὰ δυσφημότατα καὶ λέγοντες καὶ διανοού-</p>

<p>μενοι.</p>

<p>&nbsp;&nbsp;&nbsp;Πῶς οὖν χρηστέον ἐστὶ ταῖς σκυθρωπαῖς καὶ</p>

<p>ἀγελάστοις καὶ πενθίμοις θυσίαις, εἰ μήτε παραλείπειν </p>

<p>τὰ νενομισμένα καλῶς ἔχει μήτε φύρειν τὰς περὶ θεῶν</p>

<p>δόξας καὶ συνταράττειν ὑποψίαις ἀτόποις; καὶ παρ' Ἕλ-</p>

<p>λησιν ὅμοια πολλὰ γίνεται περὶ τὸν αὐτὸν ὁμοῦ τι</p>

<p>χρόνον, οἷς Αἰγύπτιοι δρῶσιν ἐν τοῖς Ἰσείοις. καὶ γὰρ</p>

<p>Ἀθήνησι νηστεύουσιν αἱ γυναῖκες ἐν Θεσμοφορίοις χαμαὶ</p>

<p>[378.E]&nbsp;&nbsp;&nbsp;καθήμεναι, καὶ Βοιωτοὶ τὰ τῆς Ἀχαίας μέγαρα
κινοῦσιν</p>

<p>ἐπαχθῆ τὴν ἑορτὴν ἐκείνην ὀνομάζοντες, ὡς διὰ τὴν τῆς</p>

<p>Κόρης κάθοδον ἐν ἄχει τῆς Δήμητρος οὔσης. ἔστι δ' ὁ</p>

<p>μὴν οὗτος περὶ Πλειάδας σπόριμος, ὃν Ἀθὺρ Αἰγύπτιοι,</p>

<p>Πυανεψιῶνα δ' Ἀθηναῖοι, Βοιωτοὶ δὲ Δαμάτριον κα-</p>

<p>λοῦσι. τοὺς δὲ πρὸς ἑσπέραν οἰκοῦντας ἱστορεῖ Θεόπομπος</p>

<p>(fr. 335 FGrHist.) ἡγεῖσθαι καὶ καλεῖν τὸν μὲν χει-</p>

<p>μῶνα Κρόνον, τὸ δὲ θέρος Ἀφροδίτην, τὸ δ' ἔαρ Περσε-</p>

<p>φόνην· ἐκ δὲ Κρόνου καὶ Ἀφροδίτης γεννᾶσθαι πάντα.</p>

<p>Φρύγες δὲ τὸν θεὸν οἰόμενοι χειμῶνος καθεύδειν θέρους</p>

<p>δ' ἐγρηγορέναι τοτὲ μὲν κατευνασμούς, τοτὲ δ' ἀνεγέρσεις</p>

<p>[378.F]&nbsp;&nbsp;&nbsp;βακχεύοντες αὐτῷ τελοῦσι· Παφλαγόνες δὲ καταδεῖσθαι</p>

<p>καὶ καθείργνυσθαι χειμῶνος, ἦρος δὲ κινεῖσθαι καὶ</p>

<p>ἀναλύεσθαι φάσκουσι· καὶ δίδωσιν ὁ καιρὸς ὑπό-</p>

<p>νοιαν ἐπὶ τῶν καρπῶν τῇ ἀποκρύψει γενέσθαι τὸν σκυθρω-</p>

<p>πασμόν, οὓς οἱ παλαιοὶ θεοὺς μὲν οὐκ ἐνόμιζον, ἀλλὰ</p>

<p>δῶρα θεῶν ἀναγκαῖα καὶ μεγάλα πρὸς τὸ μὴ ζῆν ἀγρίως</p>

<p>[379.A]&nbsp;&nbsp;&nbsp;καὶ θηριωδῶς· | καθ' ἣν δ' ὥραν τοὺς μὲν ἀπὸ
δένδρων</p>

<p>ἑώρων ἀφανιζομένους παντάπασιν καὶ ἀπολείποντας, τοὺς </p>

<p>δὲ καὶ αὐτοὶ κατέσπειρον ἔτι γλίσχρως καὶ ἀπόρως,</p>

<p>διαμώμενοι ταῖς χερσὶ τὴν γῆν καὶ περιστέλλοντες</p>

<p>αὖθις, ἐπ' ἀδήλῳ τῷ πάλιν ἐκφανεῖσθαι καὶ συντέλειαν</p>

<p>ἕξειν ἀποθέμενοι πολλὰ θάπτουσιν ὅμοια καὶ πενθοῦσιν</p>

<p>ἔπραττον. εἶθ' ὥσπερ ἡμεῖς τὸν ὠνούμενον βιβλία Πλά-</p>

<p>τωνος ὠνεῖσθαί φαμεν Πλάτωνα καὶ Μένανδρον ὑπο-</p>

<p>κρίνεσθαι τὸν τὰ Μενάνδρου ποιήμαθ' διατιθέμενον,</p>

<p>οὕτως ἐκεῖνοι τοῖς τῶν θεῶν ὀνόμασι τὰ τῶν θεῶν δῶρα</p>

<p>[379.B]&nbsp;&nbsp;&nbsp;καὶ ποιήματα καλεῖν οὐκ ἐφείδοντο, τιμῶντες ὑπὸ
χρείας</p>

<p>καὶ σεμνύνοντες. οἱ δ' ὕστερον ἀπαιδεύτως δεχόμενοι καὶ</p>

<p>ἀμαθῶς ἀναστρέφοντες ἐπὶ τοὺς θεοὺς τὰ πάθη τῶν</p>

<p>καρπῶν καὶ τὰς παρουσίας τῶν ἀναγκαίων καὶ ἀπο-</p>

<p>κρύψεις θεῶν γενέσεις καὶ φθορὰς οὐ προσαγορεύοντες</p>

<p>μόνον ἀλλὰ καὶ νομίζοντες ἀτόπων καὶ παρανόμων καὶ</p>

<p>τεταραγμένων δοξῶν αὑτοὺς ἐνέπλησαν, καίτοι τοῦ παρα-</p>

<p>λόγου τὴν ἀτοπίαν ἐν ὀφθαλμοῖς ἔχοντες. ὁ μὲν οὖν</p>

<p>Ξενοφάνης ὁ Κολοφώνιος (A 13) ἠξίωσε τοὺς Αἰγυπτίους,</p>

<p>εἰ θεοὺς νομίζουσι, μὴ θρηνεῖν, εἰ δὲ θρηνοῦσι, θεοὺς μὴ</p>

<p>νομίζειν, *** ἀλλ' ὅτι γελοῖον ἅμα θρηνοῦντας εὔχεσθαι</p>

<p>τοὺς καρποὺς πάλιν ἀναφαίνειν καὶ τελειοῦν ἑαυτοῖς,</p>

<p>[379.C]&nbsp;&nbsp;&nbsp;ὅπως πάλιν ἀναλίσκωνται καὶ θρηνῶνται· τὸ δ' οὐκ</p>

<p>ἔστι τοιοῦτον, ἀλλὰ θρηνοῦσι μὲν τοὺς καρπούς, εὔχονται</p>

<p>δὲ τοῖς αἰτίοις καὶ δοτῆρσι θεοῖς ἑτέρους πάλιν νέους</p>

<p>ποιεῖν καὶ ἀναφύειν ἀντὶ τῶν ἀπολλυμένων. ὅθεν ἄριστα</p>

<p>λέγεται παρὰ τοῖς φιλοσόφοις τὸ τοὺς μὴ μανθάνοντας</p>

<p>ὀρθῶς ἀκούειν ὀνομάτων κακῶς χρῆσθαι καὶ τοῖς πράγ-</p>

<p>μασιν· ὥσπερ Ἑλλήνων οἱ τὰ χαλκᾶ καὶ τὰ γραπτὰ καὶ </p>

<p>λίθινα μὴ μαθόντες μηδ' ἐθισθέντες ἀγάλματα καὶ τιμὰς</p>

<p>θεῶν ἀλλὰ θεοὺς καλεῖν, εἶτα τολμῶντες λέγειν, ὅτι τὴν</p>

<p>Ἀθηνᾶν Λαχάρης ἐξέδυσε, τὸν δ' Ἀπόλλωνα χρυσοῦς</p>

<p>βοστρύχους ἔχοντα Διονύσιος ἀπέκειρεν, ὁ δὲ Ζεὺς ὁ</p>

<p>[379.D]&nbsp;&nbsp;&nbsp;Καπετώλιος περὶ τὸν ἐμφύλιον πόλεμον ἐνεπρήσθη καὶ</p>

<p>διεφθάρη, λανθάνουσι συνεφελκόμενοι καὶ παραδεχόμενοι</p>

<p>δόξας πονηρὰς ἑπομένας τοῖς ὀνόμασιν.</p>

<p>&nbsp;&nbsp;&nbsp;Τοῦτο δ' οὐχ ἥκιστα πεπόνθασιν Αἰγύπτιοι περὶ τὰ</p>

<p>τιμώμενα τῶν ζῴων. Ἕλληνες μὲν γὰρ ἔν γε τούτοις</p>

<p>λέγουσιν ὀρθῶς καὶ νομίζουσιν ἱερὸν Ἀφροδίτης ζῷον</p>

<p>εἶναι τὴν περιστερὰν καὶ τὸν δράκοντα τῆς Ἀθηνᾶς καὶ</p>

<p>τὸν κόρακα τοῦ Ἀπόλλωνος καὶ τὸν κύνα τῆς Ἀρτέμιδος,</p>

<p>ὡς Εὐριπίδης (fr. 968)·</p>

<p>[379.D.9]&nbsp;&nbsp;&nbsp;</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;‘Ἑκάτης
ἄγαλμα φωσφόρου κύων ἔσῃ’·</p>

<p>[379.D.10]&nbsp;&nbsp;&nbsp;</p>

<p>Αἰγυπτίων δ' οἱ πολλοὶ θεραπεύοντες αὐτὰ τὰ ζῷα καὶ</p>

<p>περιέποντες ὡς θεοὺς οὐ γέλωτος μόνον οὐδὲ χλευα-</p>

<p>[379.E]&nbsp;&nbsp;&nbsp;σμοῦ καταπεπλήκασι τὰς ἱερουργίας, ἀλλὰ τοῦτο τῆς</p>

<p>ἀβελτερίας ἐλάχιστόν ἐστι κακόν· δόξα δ' ἐμφύεται δεινὴ</p>

<p>τοὺς μὲν ἀσθενεῖς καὶ ἀκάκους εἰς ἄκρατον ὑπερείπουσα</p>

<p>τὴν δεισιδαιμονίαν, τοῖς δὲ δριμυτέροις καὶ θρασυτέροις</p>

<p>εἰς ἀθέους ἐμπίπτουσα καὶ θηριώδεις λογισμούς. ᾗ καὶ</p>

<p>περὶ τούτων τὰ εἰκότα διελθεῖν οὐκ ἀνάρμοστόν ἐστι·</p>

<p>τὸ μὲν γὰρ εἰς ταῦτα τὰ ζῷα τοὺς θεοὺς τὸν Τυ-</p>

<p>φῶνα δείσαντας μεταβαλεῖν, οἷον ἀποκρύπτοντας ἑαυτοὺς</p>

<p>σώμασιν ἴβεων καὶ κυνῶν καὶ ἱεράκων, πᾶσαν ὑπερ-</p>

<p>πέπαικε τερατείαν καὶ μυθολογίαν, καὶ τὸ ταῖς ψυχαῖς</p>

<p>[379.F]&nbsp;&nbsp;&nbsp;τῶν θανόντων ὅσαι διαμένουσιν εἰς ταῦτα μόνα
γίνεσθαι</p>

<p>τὴν παλιγγενεσίαν ὁμοίως ἄπιστον. τῶν δὲ βουλομένων</p>

<p>πολιτικήν τινα λέγειν αἰτίαν οἱ μὲν Ὄσιριν ἐν τῇ μεγάλῃ </p>

<p>στρατιᾷ φασιν εἰς μέρη πολλὰ διανείμαντα τὴν δύναμιν</p>

<p>(λόχους καὶ τάξεις Ἑλληνικῶς καλοῦσιν), ἐπίσημα δοῦ-</p>

<p>ναι [καὶ] ζῳόμορφα πᾶσιν, ὧν ἕκαστον τῷ γένει τῶν</p>

<p>[380.A]&nbsp;&nbsp;&nbsp;συννεμηθέντων ἱερὸν γενέσθαι καὶ τίμιον· | οἱ δὲ
τοὺς</p>

<p>ὕστερον βασιλεῖς ἐκπλήξεως ἕνεκα τῶν πολεμίων ἐν ταῖς</p>

<p>μάχαις ἐπιφαίνεσθαι θηρίων χρυσᾶς προτομὰς καὶ ἀρ-</p>

<p>γυρᾶς περιτιθεμένους· ἄλλοι δὲ [τῶνδε] τῶν δεινῶν τινα</p>

<p>καὶ πανούργων βασιλέων ἱστοροῦσι τοὺς Αἰγυπτίους κατα-</p>

<p>μαθόντα τῇ μὲν φύσει κούφους καὶ πρὸς μεταβολὴν καὶ</p>

<p>νεωτερισμὸν ὀξυρρόπους ὄντας, ἄμαχον δὲ καὶ δυσκάθεκ-</p>

<p>τον ὑπὸ πλήθους δύναμιν ἐν τῷ συμφρονεῖν καὶ κοινο-</p>

<p>πραγεῖν ἔχοντας, ἀίδιον αὐτοῖς ἐγκατασπεῖραι δείξαντα</p>

<p>δεισιδαιμονίαν διαφορᾶς ἀπαύστου πρόφασιν. τῶν γὰρ</p>

<p>θηρίων, ἃ προσέταξεν ἄλλοις ἄλλα τιμᾶν καὶ σέβεσθαι,</p>

<p>[380.B]&nbsp;&nbsp;&nbsp;δυσμενῶς καὶ πολεμικῶς ἀλλήλοις προσφερομένων καὶ</p>

<p>τροφὴν ἑτέρων ἕτερα προσίεσθαι πεφυκότων ἀμύνοντες</p>

<p>ἀεὶ τοῖς οἰκείοις ἕκαστοι καὶ χαλεπῶς ἀδικουμένων φέ-</p>

<p>ροντες ἐλάνθανον ταῖς τῶν θηρίων ἔχθραις συνεφελκό-</p>

<p>μενοι καὶ συνεκπολεμούμενοι πρὸς ἀλλήλους. μόνοι γὰρ</p>

<p>ἔτι νῦν Αἰγυπτίων Λυκοπολῖται πρόβατον ἐσθίουσιν, ἐπεὶ</p>

<p>καὶ λύκος, ὃν θεὸν νομίζουσιν· οἱ δ' Ὀξυρυγχῖται καθ'</p>

<p>ἡμᾶς τῶν Κυνοπολιτῶν τὸν ὀξύρυγχον ἰχθὺν ἐσθιόντων</p>

<p>κύνα συλλαβόντες καὶ θύσαντες ὡς ἱερεῖον κατέφαγον,</p>

<p>ἐκ δὲ τούτου καταστάντες εἰς πόλεμον ἀλλήλους τε</p>

<p>[380.C]&nbsp;&nbsp;&nbsp;διέθηκαν κακῶς καὶ ὕστερον ὑπὸ Ῥωμαίων κολαζόμενοι</p>

<p>διετέθησαν. πολλῶν δὲ λεγόντων εἰς ταῦτα τὰ ζῷα </p>

<p>τὴν Τυφῶνος αὐτοῦ διῃρῆσθαι ψυχὴν αἰνίττεσθαι δόξειεν</p>

<p>ἂν ὁ μῦθος, ὅτι πᾶσα φύσις ἄλογος καὶ θηριώδης τῆς</p>

<p>τοῦ κακοῦ δαίμονος γέγονε μοίρας, κἀκεῖνον ἐκμειλισ-</p>

<p>σόμενοι καὶ παρηγοροῦντες περιέπουσι ταῦτα καὶ θερα-</p>

<p>πεύουσιν· ἂν δὲ πολὺς ἐμπίπτῃ καὶ χαλεπὸς αὐχμὸς</p>

<p>ἐπάγων ὑπερβαλλόντως ἢ νόσους ὀλεθρίους ἢ συμφορὰς</p>

<p>ἄλλας παραλόγους καὶ ἀλλοκότους, ἔνια τῶν τιμωμένων</p>

<p>οἱ ἱερεῖς ἀπάγοντες ὑπὸ σκότῳ μετὰ σιωπῆς καὶ ἡσυχίας</p>

<p>[380.D]&nbsp;&nbsp;&nbsp;ἀπειλοῦσι καὶ δεδίττονται τὸ πρῶτον, ἂν δ' ἐπιμένῃ,</p>

<p>καθιερεύουσι καὶ σφάττουσιν, ὡς δή τινα κολασμὸν</p>

<p>ὄντα τοῦ δαίμονος τοῦτον ἢ καθαρμὸν ἄλλως μέγαν ἐπὶ</p>

<p>μεγίστοις· καὶ γὰρ ἐν Εἰλειθυίας πόλει ζῶντας ἀνθρώ-</p>

<p>πους κατεπίμπρασαν, ὡς Μανεθὼς ἱστόρηκε, Τυφω-</p>

<p>νείους καλοῦντες καὶ τὴν τέφραν αὐτῶν λικμῶντες ἠφάνι-</p>

<p>ζον καὶ διέσπειρον. ἀλλὰ τοῦτο μὲν ἐδρᾶτο φανερῶς καὶ</p>

<p>καθ' ἕνα καιρὸν ἐν ταῖς κυνάσιν ἡμέραις· αἱ δὲ τῶν</p>

<p>τιμωμένων ζῴων καθιερεύσεις ἀπόρρητοι καὶ χρόνοις</p>

<p>ἀτάκτοις πρὸς τὰ συμπίπτοντα γινόμεναι τοὺς πολλοὺς</p>

<p>λανθάνουσι, πλὴν ὅταν &lt;Ἄπιδος&gt; ταφὰς ἔχωσι καὶ τῶν</p>

<p>[380.E]&nbsp;&nbsp;&nbsp;ἄλλων ἀναδεικνύντες ἔνια πάντων παρόντων συνεμβάλ-</p>

<p>λωσιν οἰόμενοι τοῦ Τυφῶνος ἀντιλυπεῖν καὶ κολούειν τὸ</p>

<p>ἡδόμενον. ὁ γὰρ Ἆπις δοκεῖ μετ' ὀλίγων ἄλλων ἱερὸς</p>

<p>εἶναι τοῦ Ὀσίριδος· ἐκείνῳ δὲ τὰ πλεῖστα προσνέμουσι.</p>

<p>κἂν ἀληθὴς ὁ λόγος οὗτος, σημαίνειν ἡγοῦμαι τὸ ζητού- </p>

<p>μενον ἐπὶ τῶν ὁμολογουμένων καὶ κοινὰς ἐχόντων τὰς</p>

<p>τιμάς, οἷόν ἐστιν ἶβις καὶ ἱέραξ καὶ κυνοκέφαλος, αὐτὸς</p>

<p>ὁ Ἆπις ***· οὕτω δὴ γὰρ τὸν ἐν Μένδητι τράγον κα-</p>

<p>λοῦσι.</p>

<p>&nbsp;&nbsp;&nbsp;Λείπεται δὲ δὴ τὸ χρειῶδες καὶ τὸ συμβολικόν, ὧν</p>

<p>ἔνια θατέρου, πολλὰ δ' ἀμφοῖν μετέσχηκε. βοῦν μὲν οὖν</p>

<p>καὶ πρόβατον καὶ ἰχνεύμονα δῆλον ὅτι χρείας ἕνεκα καὶ</p>

<p>[380.F]&nbsp;&nbsp;&nbsp;ὠφελείας ἐτίμησαν, ὡς Λήμνιοι κορύδους τὰ τῶν ἀττα-</p>

<p>λάβων εὑρίσκοντας ᾠὰ καὶ κόπτοντας, Θεσσαλοὶ δὲ</p>

<p>πελαργούς, ὅτι πολλοὺς ὄφεις τῆς γῆς ἀναδιδούσης</p>

<p>ἐπιφανέντες ἐξώλεσαν ἅπαντας (διὸ καὶ νόμον ἔθεντο</p>

<p>φεύγειν ὅστις ἂν ἀποκτείνῃ πελαργόν)· ἀσπίδα δὲ καὶ</p>

<p>γαλῆν καὶ κάνθαρον, εἰκόνας τινὰς ἐν αὐτοῖς ἀμαυρὰς |</p>

<p>[381.A]&nbsp;&nbsp;&nbsp;ὥσπερ ἐν σταγόσιν ἡλίου τῆς τῶν θεῶν δυνάμεως κατι-</p>

<p>δόντες. τὴν μὲν γὰρ γαλῆν ἔτι πολλοὶ νομίζουσι καὶ</p>

<p>λέγουσι κατὰ τὸ οὖς ὀχευομένην τῷ δὲ στόματι τίκτου-</p>

<p>σαν εἴκασμα τῆς τοῦ λόγου γενέσεως εἶναι· τὸ δὲ κανθά-</p>

<p>ρων γένος οὐκ ἔχειν θήλειαν, ἄρρενας δὲ πάντας ἀφιέναι</p>

<p>τὸν γόνον εἰς τὴν σφαιροποιουμένην ὕλην, ἣν κυλινδοῦσιν</p>

<p>ἀντιβάδην ὠθοῦντες, ὥσπερ δοκεῖ τὸν οὐρανὸν ὁ ἥλιος</p>

<p>ἐς τοὐναντίον περιστρέφειν αὐτὸς ἀπὸ δυσμῶν ἐπὶ τὰς</p>

<p>ἀνατολὰς φερόμενος· ἀσπίδα δ' ὡς ἀγήρω καὶ χρωμένην</p>

<p>κινήσεσιν ἀνοργάνοις μετ' εὐπετείας καὶ ὑγρότητος</p>

<p>[381.B]&nbsp;&nbsp;&nbsp;ἀστραπῇ προσείκασαν. οὐ μὴν οὐδ' ὁ κροκόδειλος</p>

<p>αἰτίας πιθανῆς ἀμοιροῦσαν ἔσχηκε τιμήν, ἀλλὰ μίμημα</p>

<p>θεοῦ λέγεται γεγονέναι μόνος μὲν ἄγλωσσος ὤν· φωνῆς </p>

<p>γὰρ ὁ θεῖος λόγος ἀπροσδεής ἐστι καί ‘δι' ἀψόφου</p>

<p>βαίνων κελεύθου κατὰ δίκην τὰ θνήτ' ἄγει’ (Eur.</p>

<p>Tro. 887/8)· μόνου δέ φασιν ἐν ὑγρῷ διαιτωμένου τὰς</p>

<p>ὄψεις ὑμένα λεῖον καὶ διαφανῆ παρακαλύπτειν ἐκ τοῦ</p>

<p>μετώπου κατερχόμενον, ὥστε βλέπειν μὴ βλεπόμενον,</p>

<p>ὃ τῷ πρώτῳ θεῷ συμβέβηκεν. ὅπου δ' ἂν ἡ θήλεια τῆς</p>

<p>χώρας ἀποτέκῃ, τοῦτο Νείλου πέρας ἐπίσταται τῆς</p>

<p>αὐξήσεως γινόμενον. ἐν ὑγρῷ γὰρ οὐ δυνάμεναι, πόρρω</p>

<p>δὲ φοβούμεναι τίκτειν, οὕτως ἀκριβῶς προαισθάνονται</p>

<p>[381.C]&nbsp;&nbsp;&nbsp;τὸ μέλλον, ὥστε τῷ ποταμῷ προσελθόντι χρῆσθαι</p>

<p>λοχευόμεναι, [καὶ] θάλπουσαι δὲ τὰ ᾠὰ ξηρὰ καὶ ἄβρεκτα</p>

<p>φυλάσσειν. ἑξήκοντα δὲ τίκτουσι καὶ τοσαύταις ἡμέραις</p>

<p>ἐκλέπουσι καὶ τοσούτους ζῶσιν ἐνιαυτοὺς οἱ μακρότατον</p>

<p>ζῶντες, ὃ τῶν μέτρων πρῶτόν ἐστι τοῖς περὶ τὰ οὐράνια</p>

<p>πραγματευομένοις. ἀλλὰ μὴν τῶν δι' ἀμφότερα τιμω-</p>

<p>μένων περὶ μὲν τοῦ κυνὸς εἴρηται πρόσθεν (355b 368f)·</p>

<p>ἡ δ' ἶβις ἀποκτείνουσα μὲν τὰ θανατηφόρα τῶν ἑρπετῶν</p>

<p>ἐδίδαξε πρώτη κενώματος ἰατρικοῦ χρείαν κατιδόντας</p>

<p>αὐτὴν κλυζομένην καὶ καθαιρομένην ὑφ' ἑαυτῆς, οἱ δὲ</p>

<p>[381.D]&nbsp;&nbsp;&nbsp;νομιμώτατοι τῶν ἱερέων καθάρσιον ὕδωρ ἁγνιζόμενοι</p>

<p>λαμβάνουσιν ὅθεν ἶβις πέπωκεν· οὐ πίνει γὰρ ἢ νοσῶδες</p>

<p>ἢ πεφαρμαγμένον οὐδὲ πρόσεισι. τῇ δὲ τῶν ποδῶν</p>

<p>διαστάσει πρὸς ἀλλήλους καὶ τὸ ῥύγχος ἰσόπλευρον</p>

<p>ποιεῖ τρίγωνον, ἔτι δ' ἡ τῶν μελάνων πτερῶν πρὸς τὰ</p>

<p>λευκὰ ποικιλία καὶ μῖξις ἐμφαίνει σελήνην ἀμφίκυρτον. </p>

<p>οὐ δεῖ δὲ θαυμάζειν, εἰ γλίσχρας ὁμοιότητας οὕτως</p>

<p>ἠγάπησαν Αἰγύπτιοι. καὶ &lt;γὰρ καὶ&gt; Ἕλληνες ἔν τε</p>

<p>γραπτοῖς ἔν τε πλαστοῖς εἰκάσμασι θεῶν ἐχρήσαντο</p>

<p>πολλοῖς τοιούτοις, οἷον ἐν Κρήτῃ Διὸς ἦν ἄγαλμα μὴ</p>

<p>ἔχον ὦτα· τῷ γὰρ ἄρχοντι καὶ κυρίῳ πάντων οὐδενὸς</p>

<p>[381.E]&nbsp;&nbsp;&nbsp;ἀκούειν προσήκει. τῷ δὲ τῆς Ἀθηνᾶς τὸν δράκοντα</p>

<p>Φειδίας παρέθηκε, τῷ δὲ τῆς Ἀφροδίτης ἐν Ἤλιδι τὴν</p>

<p>χελώνην, ὡς τὰς μὲν παρθένους φυλακῆς δεομένας, ταῖς</p>

<p>δὲ γαμεταῖς οἰκουρίαν καὶ σιωπὴν πρέπουσαν. ἡ δὲ τοῦ</p>

<p>Ποσειδῶνος τρίαινα σύμβολόν ἐστι τῆς τρίτης χώρας,</p>

<p>ἣν θάλαττα κατέχει μετὰ τὸν οὐρανὸν καὶ τὸν ἀέρα</p>

<p>τεταγμένη· διὸ καὶ τὴν Ἀμφιτρίτην καὶ τοὺς Τρίτωνας</p>

<p>οὕτως ὠνόμασαν.</p>

<p>&nbsp;&nbsp;&nbsp;Οἱ δὲ Πυθαγόρειοι καὶ ἀριθμοὺς καὶ σχήματα θεῶν</p>

<p>ἐκόσμησαν προσηγορίαις. τὸ μὲν γὰρ ἰσόπλευρον τρίγωνον</p>

<p>ἐκάλουν Ἀθηνᾶν κορυφαγενῆ καὶ τριτογένειαν, ὅτι τρισὶ</p>

<p>[381.F]&nbsp;&nbsp;&nbsp;καθέτοις ἀπὸ τῶν τριῶν γωνιῶν ἀγομέναις διαιρεῖται·</p>

<p>τὸ δ' ἓν Ἀπόλλωνα πλήθους ἀποφάσει καὶ δι' ἁπλότητα</p>

<p>τῆς μονάδος· ἔριν δὲ τὴν δυάδα καὶ † τόλμαν, δίκην δὲ</p>

<p>τὴν τριάδα· τοῦ γὰρ ἀδικεῖν καὶ ἀδικεῖσθαι κατ' ἔλλει-</p>

<p>ψιν καὶ ὑπερβολὴν ὄντος &lt;τὸ&gt; ἰσότητι δίκαιον ἐν μέσῳ</p>

<p>γέγονεν· ἡ δὲ καλουμένη τετρακτύς, τὰ ἓξ καὶ τριά-</p>

<p>[382.A]&nbsp;&nbsp;&nbsp;κοντα, | μέγιστος ἦν ὅρκος, ὡς τεθρύληται, καὶ
κόσμος</p>

<p>ὠνόμασται, τεσσάρων μὲν ἀρτίων τῶν πρώτων, τεσσά-</p>

<p>ρων δὲ τῶν περισσῶν εἰς ταὐτὸ συντιθεμένων ἀποτελού-</p>

<p>μενος. εἴπερ οὖν οἱ δοκιμώτατοι τῶν φιλοσόφων</p>

<p>οὐδ' ἐν ἀψύχοις καὶ ἀσωμάτοις πράγμασιν αἴνιγμα τοῦ </p>

<p>θείου κατιδόντες ἠξίουν ἀμελεῖν οὐδὲν οὐδ' ἀτιμάζειν,</p>

<p>ἔτι μᾶλλον, οἶμαι, τὰς ἐν αἰσθανομέναις καὶ ψυχὴν</p>

<p>ἐχούσαις καὶ πάθος καὶ ἦθος φύσεσιν ἰδιότητας</p>

<p>[κατὰ τὸ ἦθος] ἀγαπητέον [οὖν] οὐ ταῦτα τιμῶν-</p>

<p>τας, ἀλλὰ διὰ τούτων τὸ θεῖον ὡς ἐναργεστέρων</p>

<p>ἐσόπτρων καὶ φύσει γεγονότων. &lt;ἀληθὲς δὲ καὶ</p>

<p>τοῦτ' ἔστιν,&gt; ὡς ὄργανον τὴν ψυχὴν δεῖ τοῦ πάντα</p>

<p>[382.B]&nbsp;&nbsp;&nbsp;κοσμοῦντος θεοῦ νομίζειν καὶ ὅλως ἀξιοῦν γε μηδὲν</p>

<p>ἄψυχον ἐμψύχου μηδ' ἀναίσθητον αἰσθανομένου κρεῖτ-</p>

<p>τον εἶναι μηδ' ἂν τὸν σύμπαντά τις χρυσὸν ὁμοῦ καὶ</p>

<p>σμάραγδον εἰς ταὐτὸ συμφορήσῃ. οὐκ ἐν χρόαις γὰρ</p>

<p>οὐδ' ἐν σχήμασιν οὐδ' ἐν λειότησιν ἐγγίνεται τὸ θεῖον,</p>

<p>ἀλλ' ἀτιμοτέραν ἔχει νεκρῶν μοῖραν, ὅσα μὴ μετέσχε</p>

<p>μηδὲ μετέχειν τοῦ ζῆν πέφυκεν. ἡ δὲ ζῶσα καὶ βλέ-</p>

<p>πουσα καὶ κινήσεως ἀρχὴν ἐξ αὑτῆς ἔχουσα καὶ γνῶσιν</p>

<p>οἰκείων καὶ ἀλλοτρίων φύσις κάλλους τ' ἔσπακεν ἀπορ-</p>

<p>ροὴν καὶ μοῖραν ἐκ τοῦ φρονοῦντος, ‘ὅτῳ κυβερνᾶται τὸ</p>

<p>[τε] σύμπαν’ καθ' Ἡράκλειτον (B 41). ὅθεν οὐ χεῖρον</p>

<p>ἐν τούτοις εἰκάζεται τὸ θεῖον ἢ χαλκοῖς καὶ λιθίνοις</p>

<p>[382.C]&nbsp;&nbsp;&nbsp;δημιουργήμασιν, ἃ φθορὰς μὲν ὁμοίως δέχεται καὶ
ἐπι-</p>

<p>χρώσεις, αἰσθήσεως δὲ πάσης φύσει καὶ συνέσεως ἐστέρη-</p>

<p>ται.</p>

<p>&nbsp;&nbsp;&nbsp;Περὶ μὲν οὖν τῶν τιμωμένων ζῴων ταῦτα δοκιμάζω</p>

<p>μάλιστα τῶν λεγομένων· στολαὶ δ' αἱ μὲν Ἴσιδος</p>

<p>ποικίλαι ταῖς βαφαῖς (περὶ γὰρ ὕλην ἡ δύναμις αὐτῆς </p>

<p>πάντα γινομένην καὶ δεχομένην, φῶς σκότος, ἡμέραν</p>

<p>νύκτα, πῦρ ὕδωρ, ζωὴν θάνατον, ἀρχὴν τελευτήν)· ἡ δ'</p>

<p>[382.C.9]&nbsp;&nbsp;&nbsp;Ὀσίριδος οὐκ ἔχει σκιὰν οὐδὲ ποικιλμόν, ἀλλ' ἓν
ἁπλοῦν</p>

<p>τὸ φωτοειδές· ἄκρατον γὰρ ἡ ἀρχὴ καὶ ἀμιγὲς τὸ πρῶ-</p>

<p>τον καὶ νοητόν. ὅθεν ἅπαξ ταύτην ἀναλαβόντες ἀποτί-</p>

<p>[382.D]&nbsp;&nbsp;&nbsp;θενται καὶ φυλάττουσιν ἀόρατον καὶ ἄψαυστον, ταῖς
δ'</p>

<p>Ἰσιακαῖς χρῶνται πολλάκις. ἐν χρήσει γὰρ τὰ αἰσθητὰ</p>

<p>καὶ πρόχειρα ὄντα πολλὰς ἀναπτύξεις καὶ θέας αὑτῶν</p>

<p>ἄλλοτ' ἄλλως ἀμειβομένων δίδωσιν· ἡ δὲ τοῦ νοητοῦ</p>

<p>καὶ εἰλικρινοῦς καὶ ἁπλοῦ νόησις ὥσπερ ἀστραπὴ δια-</p>

<p>λάμψασα τῆς ψυχῆς ἅπαξ ποτὲ θιγεῖν καὶ προσιδεῖν</p>

<p>παρέσχε. διὸ καὶ Πλάτων (Conv. 210a) καὶ Ἀριστο-</p>

<p>τέλης ἐποπτικὸν τοῦτο τὸ μέρος τῆς φιλοσοφίας καλοῦ-</p>

<p>σιν, καθ' ὅσον οἱ τὰ δοξαστὰ καὶ μικτὰ καὶ παντοδαπὰ</p>

<p>ταῦτα παραμειψάμενοι τῷ λόγῳ πρὸς τὸ πρῶτον ἐκεῖνο</p>

<p>καὶ ἁπλοῦν καὶ ἄυλον ἐξάλλονται καὶ θιγόντες ἀληθῶς</p>

<p>[382.E]&nbsp;&nbsp;&nbsp;τῆς περὶ αὐτὸ καθαρᾶς ἀληθείας οἷον ἐν τελετῇ τέλος</p>

<p>ἔχειν φιλοσοφίας νομίζουσι.</p>

<p>&nbsp;&nbsp;&nbsp;Καὶ τοῦθ' ὅπερ οἱ νῦν ἱερεῖς ἀφοσιούμενοι καὶ</p>

<p>παρακαλυπτόμενοι μετ' εὐλαβείας ὑποδηλοῦσιν, ὡς ὁ</p>

<p>θεὸς οὗτος ἄρχει καὶ βασιλεύει τῶν τεθνηκότων οὐχ</p>

<p>ἕτερος ὢν τοῦ καλουμένου παρ' Ἕλλησιν Ἅιδου καὶ</p>

<p>Πλούτωνος, ἀγνοούμενον ὅπως ἀληθές ἐστι, διαταράτ-</p>

<p>τει τοὺς πολλοὺς ὑπονοοῦντας ἐν γῇ καὶ ὑπὸ γῆν τὸν</p>

<p>ἱερὸν καὶ ὅσιον ὡς ἀληθῶς Ὄσιριν οἰκεῖν, ὅπου τὰ</p>

<p>σώματα κρύπτεται τῶν τέλος ἔχειν δοκούντων. ὁ δ' </p>

<p>ἔστι μὲν αὐτὸς ἀπωτάτω τῆς γῆς ἄχραντος καὶ ἀμίαντος</p>

<p>[382.F]&nbsp;&nbsp;&nbsp;καὶ καθαρὸς οὐσίας ἁπάσης φθορὰν δεχομένης καὶ</p>

<p>θάνατον, ἀνθρώπων δὲ ψυχαῖς ἐνταυθοῖ μὲν ὑπὸ σωμά-</p>

<p>των καὶ παθῶν περιεχομέναις οὐκ ἔστι μετουσία τοῦ</p>

<p>θεοῦ πλὴν ὅσον ὀνείρατος ἀμαυροῦ θιγεῖν νοήσει διὰ</p>

<p>φιλοσοφίας· ὅταν δ' ἀπολυθεῖσαι μεταστῶσιν εἰς τὸ</p>

<p>[383.A]&nbsp;&nbsp;&nbsp;ἀειδὲς καὶ ἀόρατον καὶ ἀπαθὲς καὶ ἁγνόν, | οὗτος
αὐταῖς</p>

<p>ἡγεμών ἐστι καὶ βασιλεὺς ὁ θεὸς ἐξηρτημέναις ὡς ἂν</p>

<p>ἀπ' αὐτοῦ καὶ θεωμέναις ἀπλήστως καὶ ποθούσαις τὸ</p>

<p>μὴ φατὸν μηδὲ ῥητὸν ἀνθρώποις κάλλος· οὗ τὴν Ἶσιν</p>

<p>ὁ παλαιὸς ἀποφαίνει λόγος ἐρῶσαν ἀεὶ καὶ διώκουσαν</p>

<p>καὶ συνοῦσαν ἀναπιμπλάναι τὰ ἐνταῦθα πάντων καλῶν</p>

<p>καὶ ἀγαθῶν, ὅσα γενέσεως μετέσχηκε.</p>

<p>&nbsp;&nbsp;&nbsp;Ταῦτα μὲν οὖν οὕτως ἔχει τὸν μάλιστα θεοῖς πρέ-</p>

<p>ποντα λόγον· εἰ δὲ δεῖ καὶ περὶ τῶν θυμιωμένων</p>

<p>ἡμέρας ἑκάστης εἰπεῖν, ὥσπερ ὑπεσχόμην (372c), ἐκεῖνο</p>

<p>διανοηθείη τις &lt;ἂν&gt; πρότερον, ὡς ἀεὶ μὲν οἱ ἄνδρες ἐν</p>

<p>σπουδῇ μεγίστῃ τίθενται τὰ πρὸς ὑγίειαν ἐπιτηδεύματα,</p>

<p>[383.B]&nbsp;&nbsp;&nbsp;μάλιστα δὲ ταῖς ἱερουργίαις καὶ ταῖς ἁγνείαις καὶ
διαί-</p>

<p>ταις οὐχ ἧττον ἔνεστι [τουτὶ] τοῦ ὁσίου τὸ ὑγιεινόν. οὐ</p>

<p>γὰρ ᾤοντο καλῶς ἔχειν οὔτε σώμασιν οὔτε ψυχαῖς</p>

<p>ὑπούλοις καὶ νοσώδεσι θεραπεύειν τὸ καθαρὸν καὶ ἀβλα-</p>

<p>βὲς πάντῃ καὶ ἀμίαντον. ἐπεὶ τοίνυν ὁ ἀήρ, ᾧ πλεῖστα</p>

<p>χρώμεθα καὶ σύνεσμεν, οὐκ ἀεὶ τὴν αὐτὴν ἔχει διά-</p>

<p>θεσιν καὶ κρᾶσιν, ἀλλὰ νύκτωρ πυκνοῦται καὶ πιέζει τὸ</p>

<p>σῶμα καὶ συνάγει τὴν ψυχὴν εἰς τὸ δύσθυμον καὶ πε-</p>

<p>φροντικὸς οἷον ἀχλυώδη γινομένην καὶ βαρεῖαν, ἀνα-</p>

<p>στάντες εὐθὺς ἐπιθυμιῶσι ῥητίνην θεραπεύοντες καὶ </p>

<p>καθαίροντες τὸν ἀέρα τῇ διακρίσει καὶ τὸ σύμφυτον τῷ</p>

<p>[383.C]&nbsp;&nbsp;&nbsp;σώματι πνεῦμα μεμαρασμένον ἀναρριπίζοντες ἐχούσης
τι</p>

<p>τῆς ὀσμῆς σφοδρὸν καὶ καταπληκτικόν. αὖθις δὲ μεσημ-</p>

<p>βρίας αἰσθανόμενοι σφόδρα πολλὴν καὶ βαρεῖαν ἀνα-</p>

<p>θυμίασιν ἀπὸ γῆς ἕλκοντα βίᾳ τὸν ἥλιον καὶ καταμι-</p>

<p>γνύοντα τῷ ἀέρι τὴν σμύρναν ἐπιθυμιῶσι· διαλύει γὰρ</p>

<p>ἡ θερμότης καὶ σκίδνησι τὸ συνιστάμενον ἐν τῷ περι-</p>

<p>έχοντι θολερὸν καὶ ἰλυῶδες. καὶ γὰρ οἱ ἰατροὶ πρὸς τὰ</p>

<p>λοιμικὰ πάθη βοηθεῖν δοκοῦσι φλόγα πολλὴν ποιοῦντες</p>

<p>ὡς λεπτύνουσαν τὸν ἀέρα· λεπτύνει δὲ βέλτιον, ἐὰν εὐώδη</p>

<p>ξύλα καίωσιν, οἷα κυπαρίττου καὶ ἀρκεύθου καὶ πεύ-</p>

<p>[383.D]&nbsp;&nbsp;&nbsp;κης. Ἄκρωνα γοῦν τὸν ἰατρὸν ἐν Ἀθήναις ὑπὸ τὸν
μέγαν</p>

<p>λοιμὸν εὐδοκιμῆσαι λέγουσι πῦρ κελεύοντα παρακαίειν</p>

<p>τοῖς νοσοῦσιν· ὤνησε γὰρ οὐκ ὀλίγους. Ἀριστοτέλης δέ</p>

<p>φησι καὶ μύρων καὶ ἀνθέων καὶ λειμώνων εὐώδεις</p>

<p>ἀποπνοίας οὐκ ἔλαττον ἔχειν τοῦ πρὸς ἡδονὴν τὸ πρὸς</p>

<p>ὑγίειαν, ψυχρὸν ὄντα φύσει καὶ παγετώδη τὸν ἐγκέφαλον</p>

<p>ἠρέμα τῇ θερμότητι καὶ λειότητι διαχεούσας. εἰ δὲ καὶ</p>

<p>τὴν σμύρναν παρ' Αἰγυπτίοις σὰλ καλοῦσιν, ἐξερμηνευ-</p>

<p>θὲν δὲ τοῦτο μάλιστα φράζει τῆς ληρήσεως ἐκσκορπισ-</p>

<p>μόν, ἔστιν ἣν καὶ τοῦτο μαρτυρίαν τῷ λόγῳ τῆς αἰτίας</p>

<p>[383.E]&nbsp;&nbsp;&nbsp;δίδωσιν. τὸ δὲ κῦφι μῖγμα μὲν ἑκκαίδεκα μερῶν συν-</p>

<p>τιθεμένων ἐστί, μέλιτος καὶ οἴνου καὶ σταφίδος καὶ κυπέ-</p>

<p>ρου ῥητίνης τε καὶ σμύρνης καὶ ἀσπαλάθου καὶ σεσέ-</p>

<p>λεως, ἔτι δὲ σχίνου τε καὶ ἀσφάλτου καὶ θρύου καὶ</p>

<p>λαπάθου, πρὸς δὲ τούτοις ἀρκευθίδων ἀμφοῖν (ὧν τὴν </p>

<p>μὲν μείζονα τὴν δ' ἐλάττονα καλοῦσι) καὶ καρδαμώμου</p>

<p>καὶ καλάμου. συντίθενται δ' οὐχ ὅπως ἔτυχεν, ἀλλὰ γραμ-</p>

<p>μάτων ἱερῶν τοῖς μυρεψοῖς, ὅταν ταῦτα μιγνύωσιν, ἀνα-</p>

<p>γιγνωσκομένων. τὸν δ' ἀριθμόν, εἰ καὶ πάνυ δοκεῖ</p>

<p>τετράγωνος ἀπὸ τετραγώνου καὶ μόνος ἔχων τῶν ἴσων</p>

<p>ἰσάκις ἀριθμῶν τῷ χωρίῳ τὴν περίμετρον ἴσην ἀγαπᾶ-</p>

<p>[383.F]&nbsp;&nbsp;&nbsp;σθαι προσηκόντως, ἐλάχιστα ῥητέον εἴς γε τοῦτο
συνερ-</p>

<p>γεῖν, ἀλλὰ &lt;τὰ&gt; πλεῖστα τῶν συλλαμβανομένων ἀρω-</p>

<p>ματικὰς ἔχοντα δυνάμεις γλυκὺ πνεῦμα καὶ χρηστὴν</p>

<p>μεθίησιν ἀναθυμίασιν, ὑφ' ἧς ὅ τ' ἀὴρ τρεπόμενος καὶ</p>

<p>τὸ σῶμα διὰ τῆς πνοῆς κινούμενον λείως καὶ προσηνῶς</p>

<p>ὕπνου τε κρᾶσιν ἐπαγωγὸν ἴσχει καὶ τὰ λυπηρὰ καὶ</p>

<p>σύντονα τῶν μεθημερινῶν φροντίδων ἄνευ μέθης οἷον</p>

<p>ἅμματα χαλᾷ καὶ διαλύει· καὶ τὸ φανταστικὸν καὶ δεκτι-</p>

<p>[384.A]&nbsp;&nbsp;&nbsp;κὸν ὀνείρων | μόριον ὥσπερ κάτοπτρον ἀπολεαίνει καὶ</p>

<p>ποιεῖ καθαρώτερον οὐδὲν ἧττον ἢ τὰ κρούματα τῆς</p>

<p>λύρας, οἷς ἐχρῶντο πρὸ τῶν ὕπνων οἱ Πυθαγόρειοι, τὸ</p>

<p>ἐμπαθὲς καὶ ἄλογον τῆς ψυχῆς ἐξεπᾴδοντες οὕτω καὶ</p>

<p>θεραπεύοντες. τὰ γὰρ ὀσφραντὰ πολλάκις μὲν τὴν αἴσθη-</p>

<p>σιν ἀπολείπουσαν ἀνακαλεῖται, πολλάκις δὲ πάλιν ἀμ-</p>

<p>βλύνει καὶ κατηρεμίζει διαχεομένων ἐν τῷ σώματι τῶν</p>

<p>ἀναλωμάτων ὑπὸ λειότητος· ὥσπερ ἔνιοι τῶν ἰατρῶν τὸν</p>

<p>ὕπνον ἐγγίνεσθαι λέγουσιν, ὅταν ἡ τῆς τροφῆς ἀναθυ-</p>

<p>μίασις οἷον ἕρπουσα λείως περὶ τὰ σπλάγχνα καὶ ψηλα-</p>

<p>φῶσα ποιῇ τινα γαργαλισμόν. τῷ δὲ κῦφι χρῶνται καὶ</p>

<p>[384.B]&nbsp;&nbsp;&nbsp;πόματι καὶ χρίματι· πινόμενον γὰρ δοκεῖ τὰ ἐντὸς </p>

<p>καθαίρειν, .... χρῖμα μαλακτικόν. ἄνευ δὲ τούτων ῥητίνη</p>

<p>μέν ἐστιν ἔργον ἡλίου καὶ σμύρνα πρὸς τὴν εἵλην τῶν</p>

<p>φυτῶν ἐκδακρυόντων, τῶν δὲ τὸ κῦφι συντιθέντων ἔστιν</p>

<p>ἃ νυκτὶ χαίρει μᾶλλον, ὥσπερ ὅσα πνεύμασι ψυχροῖς καὶ</p>

<p>σκιαῖς καὶ δρόσοις καὶ ὑγρότησι τρέφεσθαι πέφυκεν·</p>

<p>ἐπεὶ τὸ τῆς ἡμέρας φῶς ἓν μέν ἐστι καὶ ἁπλοῦν καὶ τὸν</p>

<p>ἥλιον ὁ Πίνδαρος ὁρᾶσθαί φησιν (Ol. I 6) ‘ἐρήμης δι'</p>

<p>αἰθέρος’, ὁ δὲ νυκτερινὸς ἀὴρ κρᾶμα καὶ σύμμιγμα πολ-</p>

<p>λῶν γέγονε φώτων καὶ δυνάμεων οἷον σπερμάτων εἰς ἓν</p>

<p>ἀπὸ παντὸς ἄστρου καταρρεόντων. εἰκότως οὖν ἐκεῖνα</p>

<p>[384.C]&nbsp;&nbsp;&nbsp;μὲν ὡς ἁπλᾶ καὶ ἀφ' ἡλίου τὴν γένεσιν ἔχοντα δι'
ἡμέρας,</p>

<p>ταῦτα δ' ὡς μικτὰ καὶ παντοδαπὰ ταῖς ποιότησιν ἀρχο-</p>

<p>μένης νυκτὸς ἐπιθυμιῶσι.</p>



</body>
</html>
