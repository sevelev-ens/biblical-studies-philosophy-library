<!-- http://khazarzar.skeptik.net/books/nh05.htm -->

<html>

<head>
<title>Plinius. Naturalis historia</title>
<meta content="text/html; charset=windows-1251" http-equiv="Content-Type">
<meta content="Ruslan Khazarzar" name="author">
<meta content="Library of Ruslan Khazarzar" name="keywords">
<meta content="Plinius. Naturalis historia" name="description">

<style type="text/css">
<!--
h1  {font-size:24pt;margin-bottom:24pt;margin-top:24pt;text-align:center}
h2  {font-size:20pt;margin-bottom:20pt;margin-top:20pt;text-align:center}
h3  {font-size:16pt;margin-bottom:16pt;margin-top:16pt;text-align:center}
p   {font-family:"Times New Roman";font-size:14pt;margin-bottom:0pt;margin-top:0pt;text-align:justify;text-indent:35pt}
p.m {font-size:13pt;margin-bottom:0pt;margin-top:0pt;text-align:justify;text-indent:35pt}
p.r {font-size:13pt;margin-bottom:0pt;margin-top:0pt;text-align:right;text-indent:0pt}
p.s {font-size:13pt;margin-bottom:0pt;margin-top:0pt;text-align:justify;text-indent:35pt}
p.r {font-size:13pt;margin-top:0pt;margin-bottom:0pt;text-align:right;text-indent:0pt}
font.overline {text-decoration:overline}
//-->
</style>

</head>

<body bgcolor="#ffffff" text="#000000">

<a name=top></a>
<table border="0" cellPadding="0" cellSpacing="0" width="100%">
<tr>
<td align="left" bgcolor="#0000ee" valign="top" width="10%">
<a href="index.htm" target="_top" title="Library of Ruslan Khazarzar">
<img border="0" src="img/strel1.gif"></a>
</td>
<td align="middle" bgcolor="#0000ee" width="80%">
<a href="index.htm" target="_top" title="Library of Ruslan Khazarzar">
<img border="0" src="img/t.gif"></a>
</td>
<td align="middle" bgcolor="#0000ee" width="10%">&nbsp;
</td>
</tr>
</table>

<table border="0" cellPadding="0" cellSpacing="0" width="100%">
<tr>
<td align="middle" bgcolor="#0000ee" valign="top" width="3%">
<img src="img/lent.gif">
</td>
<td width="2%">&nbsp;
</td>
<td width="90%">

<p>&nbsp;</p>

<h2>C. Plinius Secundus</h2>

<h1>NATVRALIS HISTORIA</h1>

<h3>(ed. C.&nbsp;Mayhoff, post. R.&nbsp;Khazarzar)</h3>

<p class=r>C. Plinius Secundus. <i>Naturalis historia</i>, Vols. 1–5. Lipsiae, 1892-1909.</p>
<p>&nbsp;</p>

<h2>Liber V</h2>

<p><b>1</b>.&nbsp;Africam Graeci Libyam appellavere et mare ante eam Libycum;
Aegyptio finitur, nec alia pars terrarum pauciores recipit sinus, longe ab
occidente litorum obliquo spatio. populorum eius oppidorumque nomina vel maxime
sunt ineffabilia praeterquam ipsorum linguis, et alias castella ferme
inhabitant.</p>

<p><b>2</b>.&nbsp;Principio terrarum Mauretaniae appellantur, usque ad C.
Caesarem Germanici filium regna, saevitia eius in duas divisae provincias.
promunturium oceani extumum Ampelusia nominatur a Graecis. oppida fuere Lissa
et Cottae ultra columnas Herculis, nunc est Tingi, quondam ab Antaeo conditum, postea
a Claudio Caesare, cum coloniam faceret, appellatum Traducta Iulia. abest a
B&lt;a&gt;elone oppido Baeticae proximo traiectu <font class=overline>XXX</font>. ab eo <font class=overline>XXV</font>
in ora oceani colonia Augusti Iulia Constantia Zulil, regum dicioni exempta et
iura in Baeticam petere iussa. ab ea <font class=overline>XXXV</font> colonia a Claudio Caesare
facta Lixos, vel fabulosissime antiquis narrata:&nbsp;&nbsp; <b>3</b>.&nbsp;ibi
regia Antaei certamenque cum Hercule et Hesperidum horti. adfunditur autem
aestuarium e mari flexuoso meatu, in quo dracones custodiae instar fuisse nunc
interpretantur. amplectitur intra se insulam, quam solam e vicino tractu
aliquanto excelsiore non tamen aestus maris inundant. exstat in ea et ara
Herculis nec praeter oleastros aliud ex narrato illo aurifero
nemore.&nbsp;&nbsp; <b>4</b>.&nbsp;minus profecto mirentur portentosa Graeciae
mendacia de his et amne Lixo prodita qui cogitent nostros nuperque paulo minus
monstrifica quaedam de iisdem tradidisse, praevalidam hanc urbem maioremque
Magna Carthagine, praeterea ex adverso eius sitam et prope inmenso tractu ab
Tingi, quaeque alia Cornelius Nepos avidissime credidit.&nbsp;&nbsp; <b>5</b>.&nbsp;ab
Lixo <font class=overline>XL</font> in mediterraneo altera Augusti colonia est Babba, Iulia
Campestris appellata, et tertia Banasa <font class=overline>LXXV</font> p., Valentia cognominata. ab
ea <font class=overline>XXXV</font> Volubile oppidum, tantundem a mari utroque distans. at in ora a
Lixo <font class=overline>L</font> amnis Sububus, praeter Banasam coloniam defluens, magnificus et
navigabilis. ab eo totidem milibus oppidum Sala, eiusdem nominis fluvio
inpositum, iam solitudinibus vicinum elephantorumque gregibus infestum, multo
tamen magis Autololum gente, per quam iter est ad montem Africae vel
fabulosissimum Atlantem.</p>

<p><b>6</b>.&nbsp;E mediis hunc harenis in caelum attolli prodidere, asperum,
squalentem qua vergat ad litora oceani, cui cognomen inposuit, eundem opacum
nemorosumque et scatebris fontium riguum qua spectet Africam, fructibus omnium
generum sponte ita subnascentibus, ut numquam satias voluptatibus
desit.&nbsp;&nbsp; <b>7</b>.&nbsp;incolarum neminem interdiu cerni; silere
omnia haut alio quam solitudinum horrore; subire tacitam religionem animos
propius accedentium praeterque horrorem elati super nubila atque in vicina
lunaris circuli. eundem noctibus micare crebris ignibus, Aegipanum Satyrorumque
lascivia inpleri, tibiarum ac fistulae cantu tympanorumque et cymbalorum sonitu
strepere. haec celebrati auctores prodidere praeter Herculi et Perseo laborata
ibi.&nbsp;&nbsp; <b>8</b>.&nbsp;spatium ad eum inmensum incertumque. fuere et
Hannonis Carthaginiensium ducis commentarii Punicis rebus florentissimis
explorare ambitum Africae iussi, quem secuti plerique e Graecis nostrisque et
alia quidem fabulosa et urbes multas ab eo conditas ibi prodidere, quarum nec
memoria ulla nec vestigium exstat.</p>

<p><b>9</b>.&nbsp;Scipione Aemiliano res in Africa gerente Polybius annalium
conditor, ab eo accepta classe scrutandi illius orbis gratia circumvectus,
prodidit a monte eo ad occasum versus saltus plenos feris, quas generat Africa;
ad flumen Anatim <font class=overline>CCCCLXXXXVI</font>, ab eo Lixum <font class=overline>CCV</font>. Agrippa Lixum a
Gaditano freto <font class=overline>CXII</font> abesse; inde sinum qui vocetur Sagigi, oppidum in
promunturio Mulelacha, flumina Sububam et Salat, portum Rutubis a Lixo <font class=overline>CCXXIIII</font>,
inde promunturium Solis, portum Rhysaddir, Gaetulos Autoteles, flumen Quosenum,
gente&lt;s&gt; Selatitos et Masatos, flumen Masathat, flumen Darat,&nbsp;&nbsp;
<b>10</b>.&nbsp;in quo crocodilos gigni. dein sinum <font class=overline>DCXVI</font> includi montis
Bracae promunturio excurrente in occasum, quod appelletur Surrentium. postea
flumen Salsum, ultra quod Aethiopas Perorsos, quorum a tergo P&lt;h&gt;arusios.
his iungi &lt;in&gt; mediterraneo Gaetulos Daras, at in ora Aethiopas
Daratitas, flumen Bambotum, crocodilis et hippopotamis refertum. ab eo montes
perpetuos usque ad eum, quem Theon Ochema dicemus. inde ad promunturium Hesperu
navigatione&lt;m&gt; dierum ac noctium decem. in medio eo spatio Atlantem
locavit, ceteris omnibus in extremis Mauretaniae proditum.</p>

<p><b>11</b>.&nbsp;Romana arma primum Claudio principe in Mauretania bellavere,
Ptolemaeum regem a Gaio Caesare interemptum ulciscente liberto Aedemone,
refugientibusque barbaris ventum constat ad montem Atlantem. nec solum
consulatu perfunctis atque e senatu ducibus, qui tum res gessere, sed equitibus
quoque Romanis, qui ex eo praefuere ibi, <b>12</b>.&nbsp;Atlantem penetrasse in
gloria fuit. quinque sunt, ut diximus, Romanae coloniae in ea provincia,
perviumque famae videri potest, sed id plerumque fallacissimum experimento
deprehenditur, quia dignitates, &lt;s&gt;i indagare vera pigeat, ignorantiae
pudore mentiri non piget, haut alio fidei proniore lapsu quam ubi falsae rei
gravis auctor existit. equidem minus miror inconperta quaedam esse equestris
ordinis viris, iam vero et senatum inde intrantibus, quam luxuriae, cuius
efficacissima vis sentitur atque maxima, cum ebori, citro silvae exquirantur,
omnes scopuli Gaetuli muricibus,&nbsp; <b>13</b>.&nbsp;purpuris. indigenae
tamen tradunt in ora ab Salat <font class=overline>CL</font> flumen Asanam, marino haustu, sed portu
spectabile, mox amnem, quem vocant Fut, ab eo ad Dirim — hoc enim Atlanti nomen
esse eorum lingua convenit — <font class=overline>CC</font>, interveniente flumine, cui nomen est
Ivor. ibi &lt;p&gt;au&lt;ca&gt; extare circa vestigia habitati quondam soli,
vinearum palmetorumque reliquias.&nbsp; <b>14</b>.&nbsp;Suetonius Paulinus,
quem consulem vidimus, primus Romanorum ducum transgressus quoque Atlantem
aliquot milium spatio, prodidit de excelsitate quidem eius quae ceteri, imas
radices densis altisque repletas silvis incognito genere arborum, proceritatem
spectabilem esse enodi nitore, frondes cupressi similes praeterquam gravitate
odoris, tenui eas obduci lanugine, quibus addita arte posse quales e bombyce
vestes confici.&nbsp;&nbsp; <b>15</b>.&nbsp;verticem altis etiam aestate
operiri nivibus. decumis se eo pervenisse castris et ultra ad fluvium, qui Ger
vocatur, per solitudines nigri pulveris, eminentibus interdum velut exustis
cautibus, loca inhabitabilia fervore, quamquam hiberno tempore, experto. qui
proximos inhabitent saltus, refertos elephantorum ferarumque et serpentium omni
genere, Canarios appellari, quippe victum eius animalis promiscuum iis esse et
dividua ferarum viscera.&nbsp;&nbsp; <b>16</b>.&nbsp;iunctam Aethiopum gentem,
quos Perorsos vocant, satis constat. Iuba Ptolemaei pater, qui primus utrique
Mauretaniae imperitavit, studiorum claritate memorabilior etiam quam regno,
similia prodidit de Atlante, praeterque gigni herbam ibi euphorbeam nomine, ab
inventore medico suo appellatam. cuius lacteum sucum miris laudibus celebrat in
claritate visus contraque serpentes et venena omnia privatim dicato volumine.
et satis superque de Atlante.</p>

<p><b>17</b>.&nbsp;Tingitanae provinciae longitudo <font class=overline>CLXX</font> est. gentes in
ea: quondam praecipua Maurorum — unde nomen — quos plerique Maurusios dixerunt,
attenuata bellis ad paucas recidit familias. proxima illi Masaesylorum fuerat;
simili modo extincta est. Gaetulae nunc tenent gentes, Baniurae multoque validissimi
Autololes et horum pars quondam Nesimi, qui avolsi iis propriam fecere gentem
versi ad Aethiopas.&nbsp;&nbsp; <b>18</b>.&nbsp;ipsa provincia ab oriente
montuosa fert elephantos, in Abila quoque monte et quos Septem Fratres a simili
altitudine appellant. freto imminent iuncti Abilae. ab &lt;i&gt;is ora interni
maris, flumen Tamuda navigabile, quondam et oppidum, flumen Laud, et ipsum
navigiorum capax. Rhysaddir oppidum et portus, Malvane fluvius
navigabilis.&nbsp;&nbsp; <b>19</b>.&nbsp;Siga oppidum ex adverso Malacae in
Hispania siti, Syphacis regia, alterius iam Mauretaniae. namque diu regum
nomina obtinuere, ut Bogutiana appellaretur extuma, itemque Bocchi quae nunc
Caesariensis. ab ea portus Magnus, a spatio appellatus, civium Romanorum
oppido. amnis Mulucha, Bocchi Masaesylorumque finis. Quiza Cenitana
peregrinorum oppidum, Arsennaria Latinorum, <font class=overline>III</font> a mari;&nbsp;&nbsp; <b>20</b>.&nbsp;Cartenna,
colonia Augusti legio&lt;ne&gt; secunda, item colonia eiusdem deducta cohorte
praetoria Gunugu. promunturium Apollinis oppidumque ibi celeberrimum Caesarea,
ante vocitatum Iol, Iubae regia a Divo Claudio coloniae iure donata; eiusdem
iussu deductis veteranis Oppidum Novum et Latio dato Tipasa, itemque a
Vespasiano Imperatore eodem munere donatum Icosium; colonia Augusti Rusguniae,
Rusucurium civitate honoratum a Claudio, Rusazus colonia Augusti, Saldae
colonia eiusdem, item Igilgili;&nbsp;&nbsp; <b>21</b>.&nbsp;oppidum Tucca,
inpositum mari et flumini Ampsagae. intus colonia Augusti Aquae, item
Succhabar, item Tubusuptu, civitates Timici, Tigavae. flumina Sardabal, Aves,
Nabar. gens Macurebi, flumen Vsar, gens Nababes. flumen Ampsaga abest a
Caesarea <font class=overline>CCCXXII</font>. utriusque Mauretaniae longitudo <font class=overline>X</font> <font class=overline>XXXVIII</font>,
latitudo <font class=overline>CCCCLXVII</font>.</p>

<p><b>22</b>.&nbsp;Ab Ampsaga Numidia est, Masinissae clara nomine, Metagonitis
terra a Graecis appellata, Numidae vero Nomades a permutandis pabulis, mapalia
sua, hoc est domos, plaustris circumferentes. oppida Chullu, Rusicade, et ab eo
ad <font class=overline>XLVIII</font> in mediterraneo colonia Cirta Sit&lt;t&gt;ianorum cognomine,
et alia intus Sicca liberumque oppidum Bulla Regia. at in ora Tacatua, Hippo
Regius, flumen Armua, oppidum Thabraca civium Romanorum, Tusca fluvius,
Numidiae finis. nec praeter marmoris Numidici ferarumque proventum aliud
insign&lt;e&gt; ei.</p>

<p><b>23</b>.&nbsp;A Tusca Zeugitana regio et quae proprie vocetur Africa est.
tria promunturia, Candidum, mox Apollinis adversum Sardiniae, Mercuri adversum
Siciliae, in altum procurrentia duos efficiunt sinus, Hipponiensem proximum ab
oppido quod Hipponem Dirutum vocant, Diarrhytum Graecis dictum propter aquarum
rigua. cui finitimum Theudalis inmune oppidum, longius a litore.&nbsp;&nbsp; <b>24</b>.&nbsp;dein
promunturium Apollinis et in altero sinu Vtica civium Romanorum, Catonis morte
nobilis, flumen Bagrada, locus Castra Cornelia, colonia Carthago Magnae in
vestigiis Carthaginis, colonia Maxula, oppida Carpi, Mis&lt;s&gt;ua et liberum
Clypea in promunturio Mercuri, item libera Curubis, Neapolis. mox Africae
ipsius alia distinctio. Libyphoenices vocantur qui Byzacium incolunt. ita
appellatur regio <font class=overline>CCL</font> p. circuitu, fertilitatis eximiae, cum centesima
fruge agricolis faenus reddente terra.&nbsp;&nbsp; <b>25</b>.&nbsp;hic oppida
libera Leptis, Hadrumetum, Ruspina, Thapsus. inde Thena&lt;e&gt;, Aves,
Macomades, Tacape, Sabrata, contingens Syrtim Minorem, ad quam Numidiae et
Africae ab Ampsaga longitudo <font class=overline>DLXXX</font>, latitudo, qua cognitum est, <font class=overline>CC</font>.
ea pars, quam Africam appellavimus, dividitur in duas provincias, veterem et
novam, discretas fossa inter Africanum sequentem et reges Thenas usque
perducta, quod oppidum a Carthagine abest <font class=overline>CCXVI</font>.</p>

<p><b>26</b>.&nbsp;Tertius sinus dividitur in geminos, duarum Syrtium vadoso ac
reciproco mari diros. ad proximam, quae minor est, a Carthagine <font class=overline>CCC</font>
Polybius tradit, ipsam centum milium passuum aditu, trecentorum ambitu. et
terra autem siderum observatione ad eam per deserta *&nbsp;*&nbsp;*. harenis
perque serpentes iter est. excipiunt saltus repleti ferarum multitudine et
introrsus elephantorum solitudines, mox deserta vasta ultraque Garamantes, ab
Augilis dierum XII itinere distantes.&nbsp;&nbsp; <b>27</b>.&nbsp;super illos
fuere gens Psylli, super quos lacus Lycomedis, desertis circumdatus. Augilae
ipsi medio fere spatio locantur, ab Aethiopia, quae ad occidentem vergit, et a
regione, quae inter duas Syrtis interiacet, pari utrimque intervallo, sed
litore inter duas Syrtis <font class=overline>CCL</font>. ibi civitas Oeensis, Cinyps fluvius ac
regio, oppida Neapolis, Taphra, Habrotonum, Leptis altera, quae cognominatur
Magna. inde Syrtis Maior, circuitu <font class=overline>DCXXV</font>, aditu autem <font class=overline>CCCXII</font>,
[inde] accolit gens Cisippadum.&nbsp;&nbsp; <b>28</b>.&nbsp;in intimo sinu fuit
ora Lotophagon, quos quidam &lt;M&gt;achroas dixere, ad Philaenorum aras; ex
harena sunt hae. ab &lt;i&gt;is non procul a continente palus vasta amnem
Tritonem nomenque ab eo accipit, Pallant&lt;i&gt;as appellata Callimacho et
citra Minorem Syrtim esse dicta, multis vero inter duas Syrtis. promunturium,
quod Maiorem cludit, Borion appellatur. ultra Cyrenaica provincia.</p>

<p><b>29</b>.&nbsp;Ad hunc finem Africa a fluvio Ampsaga populos DXVI habet,
qui Romano pareant imperio, in his colonias sex, praeter iam dictas Vthinam,
Thuburbi. oppida civium Romanorum XV, ex quibus in mediterraneo dicenda
Absuritanum, Abutucense, Aboriense, Canopicum, Chiniavense, Simithuense,
Thunusidense, Thuburnicense, Thinidrumense, Tibigense, Vcitana duo, Maius et
Minus, Vagense. oppidum Latinum unum Vzalitanum. oppidum stipendiarium unum
Castris Corneliis.&nbsp;&nbsp; <b>30</b>.&nbsp;oppida libera XXX, ex quibus
dicenda intus Achollitanum, Accaritanum, Avi&lt;tt&gt;ense, Abziritanum,
Canopitanum, Melizitanum, Materense, Salaphitanum, Tusdritanum, Thisicense,
Tunisense, The&lt;u&gt;dense, Tagesense, &lt;T&gt;ig&lt;i&gt;ense,
Vlusubburitanum, Vagense aliud, .&nbsp;.&nbsp;. ense, Zamense. ex reliquo
numero non civitates tantum, sed plerique etiam nationes iure dici possunt, ut
Nattabu&lt;t&gt;es, Capsitani, Musulami, Sabarbares, Massyli, Nicives,
Vamacures, Cinithi, Musuni, Marchubi et tota Gaetulia ad flumen Nigrim, qui
Africam ab Aethiopia dirimit.</p>

<p><b>31</b>.&nbsp;Cyrenaica, eadem Pentapolitana regio, inlustratur Hammonis
oraculo, quod a Cyrenis abest <font class=overline>CCCC</font> p., fonte Solis, urbibus maxime
quinque, Berenice, Arsinoe, Ptolemaide, Apollonia ipsaque Cyrene. Berenice in
Syrtis extimo cornu est, quondam vocata Hesperidum supra dictarum, vagantibus
Graeciae fabulis. nec procul ante oppidum fluvius Lethon, lucus sacer, ubi
horti memorantur. abest ab Lepti <font class=overline>CCCLXXV</font>.&nbsp;&nbsp; <b>32</b>.&nbsp;ab
ea Arsinoe, Teuchira vocitata, <font class=overline>XLIII</font> et deinde Ptolemais, antiquo nomine
Barce, <font class=overline>XXII</font>. mox <font class=overline>XL</font> promunturium Phycuus per Creticum mare
excurrit, distans <font class=overline>CCCL</font> p. a Taenaro Laconicae promunturio, a Creta vero
ipsa <font class=overline>CXXV</font>. post id Cyrene, ab mari <font class=overline>XI</font> passuum, a Phycunte
Apolloniam <font class=overline>XXIIII</font>, ad Cherronesum <font class=overline>LXXXVIII</font>, unde Catabathmum <font class=overline>CCXVI</font>.&nbsp;&nbsp;
<b>33</b>.&nbsp;accolunt Marmaridae, a Paraetoni ferme regione ad Syrtim
Maiorem usque porrecti. post eos Acrauceles ac iam in ora Syrtis Nasamones,
quos antea Mesammones Grai appellavere ab argumento loci, medios inter harenas
sitos. Cyrenaicus ager <font class=overline>XV</font> p. latitudine a litore et arboribus fertilis
habetur, intus eodem spatio frugibus tantum, mox <font class=overline>XXX</font> latitudine et <font class=overline>CCL</font>
longitudine las&lt;e&gt;r&lt;e&gt; modo.&nbsp;&nbsp; <b>34</b>.&nbsp;post
Nasamonas Asbytae et Macae vivunt; ultra eos Amantes XI dierum itinere a
Syrtibus Maioribus ad occidentem et ipsi versus harenis circumdati, puteos
tamen haut difficile binum ferme cubitorum altitudine inveniunt ibi
restagnantibus Mauretaniae aquis. domos sale montibus suis exciso ceu lapide
construunt. ab &lt;i&gt;is ad Trogodytas hiberni occasus plaga dierum septem
iter, cum quibus commercium gemmae tantum, quam carbunculum vocamus, ex
Aethiopia invectae.&nbsp;&nbsp; <b>35</b>.&nbsp;intervenit ad solitudines Africae
super Minorem Syrtim dictas versa Phazania, ubi gentem Phazaniorum urbesque
Alelen et Cillibam subegimus, item Cidamum e regione Sabratae. ab &lt;i&gt;is
mons longo spatio in occasum ab ortu tendit, Ater nostris dictus a natura,
adusto similis aut solis repercussu accenso.&nbsp;&nbsp; <b>36</b>.&nbsp;ultra
eum deserta, Mathelgae oppidum Garamantum itemque Debris adfuso fonte a medio
die ad mediam noctem aquis ferventibus totidemque horis ad medium diem
rigentibus, clarissimumque Garama, caput Garamantum, omnia armis Romanis superata
et a Cornelio Balbo triumphata, unius omnium curru externo et Quiritium iure
donato; quippe Gadibus genito civitas Romana cum maiore Balbo patruo data est.
et hoc mirum, supra dicta oppida ab eo capta auctores nostros prodidisse, ipsum
in triumpho praeter Cidamum et Garamam omnium aliarum gentium urbiumque nomina
ac simulacra duxisse, quae iere hoc ordine:&nbsp;&nbsp; <b>37</b>.&nbsp;Tabudium
oppidum, Niteris natio, Miglis Gemella oppidum, Bubeium natio vel oppidum,
Enipi natio, Thuben oppidum, mons nomine Niger, Nitibrum, Rapsa oppida, Viscera
natio, Decri oppidum, flumen Nathabur, Thapsagum oppidum, Tamiagi natio, Boin
oppidum, Pege oppidum, flumen Dasibari, mox oppida continua Baracum, Buluba,
Alasit, Galsa, Balla, Maxalla, Cizania, mons Gyri, in quo gemmas nasci titulus praecessit.&nbsp;&nbsp;
<b>38</b>.&nbsp;ad Garamantas iter inexplicabile adhuc fuit, latronibus gentis
eius puteos — qui sunt non alte fodiendi, si locorum notitia adsit — harenis
operientibus. proxumo bello, quod cum Oeensibus gessere initiis Vespasiani
Imperatoris, conpendium viae quadridui deprehensum est. hoc iter vocatur
Praeter Caput Saxi. finis Cyrenaicus &lt;C&gt;atabathmos appellatur, oppidum et
vallis repente convexa. ad eum terminum Cyrenaica Africa a Syrti Minore <font class=overline>X</font>
<font class=overline>LX</font> in longitudinem patet, in latitudinem, qua cognitum est, <font class=overline>DCCC&lt;C&gt;X</font>.</p>

<p><b>39</b>.&nbsp;Quae sequitur regio Mareotis Libya appellatur, Aegypto
contermina. tenent Marmarides, Adyrmachidae, dein Mareotae. mensura a
Catabathmo Paraetonium <font class=overline>LXXXVI</font>. in eo tractu intus Apis interest, nobilis
religione Aegypti locus. ab eo Paraetonium <font class=overline>LXII</font> D, inde Alexandriam <font class=overline>CC</font>.
latitudo <font class=overline>CLXVIIII</font> est. Eratosthenes a Cyrenis Alexandriam terrestri
itinere <font class=overline>DXXV</font> prodit.&nbsp;&nbsp; <b>40</b>.&nbsp;Agrippa totius Africae
a mari Atlantico cum inferiore Aegypto <font class=overline>XXX</font> <font class=overline>XXXX</font> longitudinem,
Polybius et Eratosthenes, diligentissimi existimati, ab oceano ad Carthaginem
magnam <font class=overline>XI</font>, ab ea Canopum, Nili proximum ostium, <font class=overline>XVI</font> <font class=overline>LXXXVIII</font>
fecerunt, Isidorus a Tingi Canopum <font class=overline>XXXV&lt;I&gt;</font> <font class=overline>XCVII</font>,
Artemidorus XL M minus quam Isidorus.</p>

<p><b>41</b>.&nbsp;Insulas non ita multas complectuntur haec maria. clarissima
est Meninx, longitudine <font class=overline>XXV</font>, latitudine <font class=overline>XXII</font>, ab Eratosthene
Lotophagitis appellata; oppida habet duo, Meningen ab Africae latere et altero
Thoar, ipsa a dextro Syrtis Minoris promunturio passibus MD sita. ab ea <font class=overline>C</font>
p. contra laevum Cercina cum urbe eiusdem nominis libera, longa <font class=overline>XXV</font>,
lata dimidium eius, ubi plurimum, at in extremo non plus <font class=overline>V</font>. huic
perparva Carthaginem versus Cercinitis ponte iungitur.&nbsp;&nbsp; <b>42</b>.&nbsp;ab
&lt;i&gt;is <font class=overline>L</font> fere passuum L&lt;e&gt;padusa, longa <font class=overline>VI</font>; mox
Gaulo&lt;s&gt;, Galata, cuius terra scorpiones, dirum animal Africae, necat.
dicuntur et in Clupea emori, cuius ex adverso Coss&lt;y&gt;ra cum oppido. at
contra Carthaginis sinum duae Aegimoer&lt;o&gt;e, Arae autem scopuli verius
quam insulae, inter Siciliam maxime et Sardiniam. auctores sunt et has quondam
habitatas subsedisse.</p>

<p><b>43</b>.&nbsp;Interiore autem ambitu Africae ad meridiem versus superque
Gaetulos, intervenientibus desertis, primi omnium Libyes Aegyptii, deinde
Leucoe Aethiopes habitant. super eos Aethiopum gentes Nigritae a quo dictum est
flumine, Gymnetes Pharusi, iam oceanum attingentes quos in Mauretaniae fine
diximus Perorsi. ab his omnibus vastae solitudines orientem versus usque ad
Garamantas Augilasque et Trogod&lt;y&gt;tas, verissima opinione eorum, qui
desertis Africae duas Aethiopias superponunt, et ante omnes Homeri, qui bipertitos
tradit Aethiopas, ad orientem occasumque versos.&nbsp;&nbsp; <b>44</b>.&nbsp;Nigri
fluvio eadem natura quae Nilo. calamum ac papyrum et easdem gignit animantes
isdemque temporibus augescit. oritur inter Tarraelios Aethiopas et Oechalicas.
horum oppidum Magium. quidam solitudinibus interposuerunt Atlantas, iuxta eas
Aegipanas semiferos et Blemmyas et Gamphasantas et Satyros et
Himantopodas.&nbsp;&nbsp; <b>45</b>.&nbsp;Atlantes degeneres sunt humani ritus,
si credimus. nam neque nominum ullorum inter ipsos appellatio est et solem
orientem occidentemque dira inprecatione contuentur ut exitialem ipsis
agrisque, neque in somno visunt qualia reliqui mortales. Trogodytae specus
excavant; hae illis domus, victus serpentium carnes, stridorque, non vox: adeo
sermonis commercio carent. Garamantes matrimoniorum exortes passim cum feminis
degunt. Augilae inferos tantum colunt. Gamphasantes, nudi proeliorumque
expertes, nulli externo congregantur.&nbsp;&nbsp; <b>46</b>.&nbsp;Blemmyis
traduntur capita abesse, ore et oculis pectori adfixis; Satyris praeter figuram
nihil moris humani; Aegipanum qualis vulgo pingitur forma; Himantopodes
loripedes quidam, quibus serpendo ingredi natura sit; Pharusi, quondam Persae,
comites fuisse Herculis ad Hesperidas tendentis. nec de Africa plura quae
memorentur occurrunt.</p>

<p><b>47</b>.&nbsp;Adhaeret Asia, quam patere a Canopico ostio ad Ponti ostium
Timosthenes <font class=overline>XXVI</font> <font class=overline>XXXVIII</font> p. tradit, ab ore autem Ponti ad os
Maeotis Eratosthenes <font class=overline>XV</font> <font class=overline>XLV</font>, universam vero cum Aegypto ad Tanain
Artemidorus et Isidorus <font class=overline>L</font> <font class=overline>XIII</font> DCCL. maria eius conplura ab
accolis traxere nomina: quare simul indicabuntur.</p>

<p><b>48</b>.&nbsp;Proxima Africae incolitur Aegyptus, introrsus ad meridiem
recedens, donec a tergo praetendantur Aethiopes. inferiorem eius partem Nilus
dextera laevaque divisus amplexu suo determinat, Canopico ostio ab Africa, ab
Asia Pelusiaco, <font class=overline>CLXX</font> passuum intervallo. quam ob causam inter insulas
quidam Aegyptum retulere, ita se findente Nilo, ut triquetram terrae figuram
efficiat, ideoque multi Graecae litterae vocabulo Delta appellavere Aegyptum.
mensura ab unitate alvei, unde se primum findit in latera, ad Canopicum ostium <font class=overline>CXLVI</font>,
ad Pelusiacum <font class=overline>CLVI</font> est.&nbsp;&nbsp; <b>49</b>.&nbsp;summa pars
contermina Aethiopiae Thebais vocatur. dividitur in praefecturas oppidorum,
quas &#957;&#972;&#956;&#959;&#965;&#962; vocant: Ombiten,
Apollo&lt;no&gt;politen, Hermo&lt;n&gt;t&lt;h&gt;iten, T&lt;h&gt;initen,
Phaturiten, Coptiten, Tentyriten, Dio&lt;s&gt;politen, Antaeopoliten,
Aphroditopoliten, Lycopoliten. quae iuxta Pelusium est regio nomos habet
Pharbaet&lt;h&gt;iten, Bubastiten, Sethroiten, Taniten. reliqua autem Arabicum,
Hammoniacum tendentem ad Hammonis Iovis oraculum, Oxyrynchiten, Leontopoliten,
Athribiten, Cynopoliten, Hermopoliten, Xoiten, Mendesium, Sebennyten,
Cabasiten, Latopoliten, Heliopoliten, Prosopiten, Panopolite&lt;n&gt;,
Busiriten, Onuphiten, Saiten, Ptenethum, Ptemphum, Naucratiten, Meteliten,
Gynaecopoliten, Menelaiten, Alexandriae regione&lt;m&gt;, item Libyae,
Mareotis.&nbsp;&nbsp; <b>50</b>.&nbsp;Heracleopolites est in insula Nili longa
p. <font class=overline>L</font>, in qua et oppidum, Herculis appellatum. Arsinoitae duo sunt; hi et
Memphites usque ad summum Delta perveniunt, cui sunt contermini ex Africa duo
Oasitae. quidam ex &lt;i&gt;is aliqua nomina permutant et substituunt alios
nomos, ut Heroopoliten et Crocodilopoliten. inter Arsinoiten autem ac Memphiten
lacus fuit circuitu <font class=overline>CCL</font> aut, ut Mucianus tradit, <font class=overline>CCCCL</font> et
altitudinis quinquaginta passuum, manu factus, a rege qui fecerat Moeridis appellatus.
inde <font class=overline>LXII</font> p. abest Memphis, quondam arx Aegypti regum, unde ad Hammonis
oraculum XII dierum iter, ad scissuram autem Nili, quod appellavimus Delta,
<font class=overline>XV</font>.</p>

<p><b>51</b>.&nbsp;Nilus incertis ortus fontibus, ut per deserta et ardentia et
inmenso longitudinis spatio ambulans famaque tantum inermi quaesitus sine
bellis, quae ceteras omnes terras invenere, originem, ut Iuba rex potuit
exquirere, in monte inferioris Mauretaniae non procul oceano habet lacu
protinus stagnante, quem vocant Nilidem. ibi pisces reperiuntur alabetae,
coracini, siluri. crocodilus quoque inde ob argumentum hoc Caesareae in Iseo
dicatus ab eo spectatur hodie. praeterea observatum est, prout in Mauretania
nives imbresve satiaverint, ita Nilum increscere.&nbsp;&nbsp; <b>52</b>.&nbsp;ex
hoc lacu profusus indignatur fluere per harenosa et squalentia conditque se
aliquot dierum itinere, mox alio lacu maiore in Caesariensis Mauretaniae gente
Masaesylum erumpit et hominum c&lt;o&gt;etus veluti circumspicit, isdem
animalium argumentis. iterum harenis receptus conditur rursus XX dierum
desertis ad proximos Aethiopas atque, ubi iterum sensit hominem, prosilit,
fonte, ut verisimile est, illo quem Nigr&lt;i&gt;m vocavere.&nbsp;&nbsp; <b>53</b>.&nbsp;inde
Africam ab Aethiopia dispescens, etiamsi non protinus populis, feris tamen et
beluis frequens silvarumque opifex, medios Aethiopas secat, cognominatus
Astapus, quod illarum gentium lingua significat aquam e tenebris profluentem.
insulas ita innumeras spargit quasdamque tam vastae magnitudinis, quamquam
rapida celeritate, ut tamen dierum V cursu, non breviore, transvolet, circa
clarissimam earum Meroen Ast&lt;a&gt;bores laevo alveo dictus, hoc est ramus
aquae venientis e tenebris, dextra vero Astosapes, quod alteris significationem
adicit, nec ante Nilus quam se totum aquis rursus concordibus iunxit, sic
quoque etiamnum Giris ante nominatus per aliquot milia et in totum Homero
Aegyptus aliisque Triton.&nbsp;&nbsp; <b>54</b>.&nbsp;subinde insulis impactus,
totidem incitatus inritamentis, postremo inclusus montibus, nec aliunde
torrentior, vectus aquis properantibus ad locum Aethiopum, qui Catadupi
vocantur, novissimo catarracte inter occursantes scopulos non fluere inmenso
fragore creditur, sed ruere. postea lenis et confractis aquis domitaque
violentia, aliquid et spatio fessus, multis quamvis faucibus in Aegyptium mare
se evomat, certis tamen diebus auctu magno per totam spatiatus Aegyptum
fecundus innatat terrae.</p>

<p><b>55</b>.&nbsp;Causas huius incrementi varias prodidere, sed maxime
probabiles etesiarum eo tempore ex adverso flantium repercussum, ultra in ora
acto mari, aut imbres Aethiopiae aestivos, isdem etesiis nubila illo ferentibus
e reliquo orbe. Timaeus mathematicus occultam protulit rationem: Phialam
appellari fontem eius, mergique in cuniculos ipsum amnem vapore anhelantem,
fumidis cautibus ubi conditur. verum sole per eos dies comminus facto extrahi
ardoris vi et suspensum abundare ac, ne devoretur, abscondi.&nbsp;&nbsp; <b>56</b>.&nbsp;id
evenire a canis ortu per introitum solis in leonem, contra perpendiculum fontis
sidere stante, cum eo tractu absumantur umbrae, plerisque e diverso opinatis
largiorem fluere ad septentriones sole discedente, quod in cancro et leone
evenit, ideoque tunc minus siccari, rursus in capricornum et austrinum polum
reverso sorberi et ob id parcius fluere. sed Timaeo si quis extrahi posse
credat, umbrarum defectus iis diebus et locis sine fine adest.</p>

<p><b>57</b>.&nbsp;Incipit crescere luna nova, quaecumque post solstitium est,
sensim modiceque cancrum sole transeunte, abundantissime autem leonem, et
residit in virgine isdem quibus adcrevit modis. in totum autem revocatur intra
ripas in libra, ut tradit Herodotus, centesimo die. cum crescit, reges aut
praefectos navigare eo nefas iudicatum est. auctus per puteos mensurae notis
deprehenduntur. iustum incrementum est cubitorum XVI.&nbsp;&nbsp; <b>58</b>.&nbsp;minores
aquae non omnia rigant, ampliores detinent tardius recedendo. hae serendi
tempora absumunt solo madente, illae non dant sitiente. utrumque reputat
provincia. in XII cubitis famem sentit, in XIII etiamnum esurit, XIIII cubita
hilaritatem adferunt, XV securitatem, XVI delicias. maximum incrementum ad hoc
aevi fuit cubitorum XVIII Claudio principe, minimum V Pharsalico bello, veluti
necem Magni prodigio quodam flumine aversante. cum stetere aquae, apertis
molibus admittuntur. ut quaeque liberata est terra, seritur. idem amnis unus
omnium nullas exspirat auras.</p>

<p><b>59</b>.&nbsp;Dicionis Aegyptiae esse incipit a fine Aethiopiae Syene; ita
vocatur paeninsula M passuum ambitu, in qua castra sunt, latere Arabiae, et ex
adverso insula e&lt;st&gt; <font class=overline>IIII</font>, Philae, <font class=overline>DC</font> p. a Nili fissura,
unde appellari diximus Delta. hoc spatium edidit Artemidorus et in eo CCL
oppida fuisse, Iuba <font class=overline>CCCC</font> p., Aristocreon ab Elephantide ad mare <font class=overline>DCCL</font>.
Elephantis insula intra novissimum cata&lt;r&gt;racten <font class=overline>IIII</font> p. et supra
Syenen <font class=overline>XVI</font> habitatur, navigationis Aegypti&lt;a&gt;e finis, ab
Alexandria <font class=overline>DLXXXV</font> p.: in tantum erravere supra scripti. ibi Aethiopicae
veneunt naves; namque eas plicatiles umeris transferunt, quotiens ad
catarractas ventum est.</p>

<p><b>60</b>.&nbsp;Aegyptus super ceteram antiquitatis gloriam <font class=overline>XX</font> urbium
sibi Amase regnante habitata praefert, nunc quoque multis etiamsi ignobilibus
frequens. celebrantur tamen Apollinis, mox Leucotheae, Diospolis Magna, eadem
Thebe portarum centum nobilis fama, Coptos, Indicarum Arabicarumque mercium
Nilo proximum emporium, mox Veneris oppidum et iterum Iovis ac Tentyris, infra
quod Abydus, Memnonis regia et Osiris templo inclutum, <font class=overline>VII</font> D p. in
Libyam remotum a flumine.&nbsp;&nbsp; <b>61</b>.&nbsp;dein Ptolemais et
Panopolis ac Veneris iterum et in Libyco L&lt;y&gt;con, ubi montes finiunt
Thebaidem. ab iis oppida Mercuri, Alabastron, Canum et supra dictum Herculis. deinde
Arsinoes ac iam dicta Memphis, inter quam et Arsinoiten nomon in Libyco turres
quae pyramides vocantur, et labyrinthus, in M&lt;oe&gt;ridis lacu nullo addito
ligno exaedificatus, et oppidum Crialon. unum praeterea intus et Arabiae
conterminum claritatis magnae, Solis oppidum.</p>

<p><b>62</b>.&nbsp;Sed iure laudetur in litore Aegyptii maris Alexandria, a
Magno Alexandro condita in Africae parte ab ostio Canopico <font class=overline>XII</font> p. iuxta
Mareotim lacum, qui locus antea Rhacotes nominabatur. metatus est eam
Dinochares architectus pluribus modis memorabili ingenio, <font class=overline>XV</font> p. laxitate
insessa ad effigiem Macedonicae chlamydis orbe gyrato laciniosam, dextra
laevaque anguloso procursu, iam tum tamen quinta situs parte regiae
dicata.&nbsp;&nbsp; <b>63</b>.&nbsp;Mareotis lacus a meridiana urbis parte
euripo e Canopico ostio mittit ex mediterraneo commerci&lt;a&gt;, insulas
quoque plures amplexus, <font class=overline>XXX</font> traiectu, <font class=overline>C&lt;CL&gt;</font> ambitu, ut
tradit Claudius Caesar. alii schoenos in longitudinem patere XL faciunt
schoenumque stadia XXX: ita fieri longitudinis <font class=overline>CL</font> p., tantundem et
latitudinis.&nbsp;&nbsp; <b>64</b>.&nbsp;sunt in honore et intra decursus Nili
multa oppida, praecipue quae nomina ostiis dedere, non omnibus — XII enim
reperiuntur superque quattuor, quae ipsi falsa ora appellant&nbsp;—&nbsp;, sed
celeberrimis VII, proximo Alexandriae Canopico, dein Bolbitino, Sebennytico,
Phatmitico, Mendesico, Tanitico ultimoque Pelusiaco. praeterea Butos,
Pharb&lt;ae&gt;t&lt;h&gt;os, Leontopolis, At&lt;h&gt;ribis, Isidis oppidum,
Busiris, Cynopolis, Aphrodites, Sais, Naucratis, unde ostium quidam
Naucratiticum nominant quod alii Heracleoticum, Canopico, cui proximum est,
praeferentes.</p>

<p><b>65</b>.&nbsp;Vltra Pelusiacum Arabia est, ad Rubrum mare pertinens et
odoriferam illam ac divitem &lt;terram&gt; et Beatae cognomine inclutam. haec
&lt;C&gt;atabanum et Esbonitarum et Scenitarum Arabum vocatur, sterilis, praeterquam
ubi Syriae confinia attingit, nec nisi Casio monte nobilis. his Arabes
iunguntur, ab oriente Canchlei, a meridie Cedrei, qui deinde ambo Nabataeis.
Heroopoliticu&lt;s&gt; vocatur alterque Lae&lt;aniticus vel Ae&gt;laniticus
sinus Rubri maris in Aegyptum vergentis, <font class=overline>CL</font> intervallo inter duo oppida,
Laeana et in nostro mari Gaza&lt;m&gt;. Agrippa a Pelusio Arsinoen, Rubri maris
oppidum, per deserta <font class=overline>CXXV</font> p. tradit: tam parvo distat ibi tanta rerum
naturae diversitas.</p>

<p><b>66</b>.&nbsp;Iuxta Syria litus occupat, quondam terrarum maxuma et
plurimis distincta nominibus. namque Palaestine vocabatur qua contingit Arabas,
et Iudaea et Coele, dein Phoenice et qua recedit intus Damascena, ac magis
etiamnum meridiana Babylonia, eadem Mesopotamia inter Euphraten et Tigrin
quaque transit Taurum Sophene, citra vero eam Commagene et ultra Armeniam
Adiabene, Assyria ante dicta, et ubi Ciliciam attingit Antiochia.&nbsp;&nbsp; <b>67</b>.&nbsp;longitudo
eius inter Ciliciam et Arabiam <font class=overline>CCCCLXX</font> p. est, latitudo a Seleucia
Pieria ad oppidum in Euphrate Zeugma <font class=overline>CLXXV</font>. qui subtilius dividunt,
circumfundi Syria Phoenicen volunt et esse oram maritimam Syriae, cuius pars
sit Idumaea et Iudaea, dein Phoenicen, dein Syriam. id quod praeiacet mare
totum Phoenicium appellatur. ipsa gens Phoenicum in magna gloria litterarum
inventionis et siderum navaliumque ac bellicarum artium.</p>

<p><b>68</b>.&nbsp;A Pelusio Chabriae castra, Casius mons, delubrum Iovis
Casii, tumulus Magni Pompei. Ostracine Arabia finitur, a Pelusio <font class=overline>LXV</font> p.
mox Idumaea incipit et Palaestina ab emersu Sirbonis lacus, quem quidam <font class=overline>CL</font>
circuitu tradidere. Herodotus Casio monti adplicuit, nunc est palus modica.
oppida Rhinocolura et intus R&lt;h&gt;aphea, Gaza et intus Anthedon, mons
Argaris. regio per oram Samaria; oppidum Ascalo liberum, Azotos,
Iamne&lt;ae&gt; duae, altera intus.&nbsp;&nbsp; <b>69</b>.&nbsp;Iope Phoenicum,
antiquior terrarum inundatione, ut ferunt, insidet collem, praeiacente saxo, in
quo vinculorum Andromedae vestigia ostendit. colitur illic fabulosa Ceto. inde
Apollonia, Stratonis Turris, eadem Caesarea ab Herode rege condita, nunc
colonia Prima Flavia a Vespasiano Imperatore deducta, finis Palaestines, <font class=overline>CLXXXVIIII</font>
p. a confinio Arabiae. dein Phoenice; intus autem Samariae oppida Neapolis,
quod antea Mamortha dicebatur, Sebaste in monte, et altiore Gamala.</p>

<p><b>70</b>.&nbsp;Supra Idumaeam et Samari&lt;a&gt;m Iudaea longe lateque
funditur. pars eius Syriae iuncta Galilaea vocatur, Arabiae vero et Aegypto
proxima Peraea, asperis dispersa montibus et a ceteris Iudaeis Iordane amne
discreta. reliqua Iudaea dividitur in toparchias decem quo dicemus ordine:
Hiericuntem palmetis consitam, fontibus riguam, Emmaum, Lyddam, Iopicam,
Acrabatenam, Gophaniticam, Thamniticam, Bethole&lt;p&gt;tephenen, Orinen, in
qua fuere Hierosolyma, longe clarissima urbium orientis, non Iudaeae modo,
Herodium cum oppido inlustri eiusdem nominis.</p>

<p><b>71</b>.&nbsp;Iordanes amnis oritur e fonte Pan&lt;e&gt;ade, qui cognomen
dedit Caesareae, de qua dicemus. amnis amoenus et, quatenus locorum situs
patitur, ambitiosus accolisque se praebens velut invitus Asphaltiten lacum
dirum natura petit, a quo postremo ebibitur aquasque laudatas perdit,
pestilentibus mixtas. ergo ubi prima convallium fuit occasio, in lacum se
fundit, quem plures Genesaram vocant, <font class=overline>XVI</font> p. longitudinis, <font class=overline>VI</font>
latitudinis, amoenis circumsaeptum oppidis, ab oriente Iuliade et Hippo, a
meridie Tarichea, quo nomine aliqui et lacum appellant, ab occidente Tiberiade,
aquis calidis salubri.</p>

<p><b>72</b>.&nbsp;Asphaltites nihil praeter bitumen gignit, unde et nomen.
nullum corpus animalium recipit, tauri camelique fluitant; inde fama nihil in
eo mergi. longitudine excedit <font class=overline>C</font> p., latitudine maxima <font class=overline>LXXV</font>
implet, minima <font class=overline>VI</font>. prospicit eum ab oriente Arabia Nomadum, a meridie
Machaerus, secunda quondam arx Iudaeae ab Hierosolymis. eodem latere est
calidus fons medicae salubritatis Callirrhoe, aquarum gloriam ipso nomine
praeferens.</p>

<p><b>73</b>.&nbsp;Ab occidente litora Esseni fugiunt usque qua nocent, gens
sola et in toto orbe praeter ceteras mira, sine ulla femina, omni venere
abdicata, sine pecunia, socia palmarum. in diem ex aequo convenarum turba
renascitur, large frequentantibus quos vita fessos ad mores eorum fortuna
fluctibus agit. ita per saeculorum milia — incredibile dictu — gens aeterna
est, in qua nemo nascitur. tam fecunda illis aliorum vitae paenitentia est!
infra hos Engada oppidum fuit, secundum ab Hierosolymis fertilitate
palmetorumque nemoribus, nunc alterum bustum. inde Masada castellum in rupe, et
ipsum haut procul Asphaltite. et hactenus Iudaea est.</p>

<p><b>74</b>.&nbsp;Iungitur ei latere Syriae Decapolitana regio, a numero
oppidorum, in quo non omnes eadem observant, primum tamen Damascum epoto riguis
amne Chrysorroa fertilem, Philadelphiam, Rhaphanam, omnia in Arabiam
recedentia, Scythopolim, antea Nysam, a Libero Patre sepulta nutrice ibi
Scythis deductis, Gadara, Hieromice praefluente, et iam dictum Hippon, Dion,
Pellam aquis divitem, Ga&lt;r&gt;asam, Canatham. intercursant cinguntque has
urbes tetrarchiae — regnorum instar singulae, et regna contribuuntur —
Trachonitis, Paneas, in qua Caesarea cum supra dicto fonte, Abila, Arca,
Ampeloessa, Gabe.</p>

<p><b>75</b>.&nbsp;Hinc redeundum est ad oram atque Phoenicen. fuit oppidum
Crocodilon, est flumen. memoria urbium Dorum, Sycaminum. promunturium Carmelum
et in monte oppidum eodem nomine, quondam Acbatana dictum. iuxta Getta, Geba,
rivus Pacida sive Belus, vitri fertiles harenas parvo litori miscens; ipse e
palude Cendebia a radicibus Carmeli profluit. iuxta colonia Claudi Caesaris
Ptolemais, quae quondam Acce. oppidum Ecdippa, promunturium Album.&nbsp;&nbsp; <b>76</b>.&nbsp;Tyros,
quondam insula praealto mari DCC passibus divisa, nunc vero Alexandri
oppugnantis operibus continens; olim partu clara, urbibus genitis Lepti, Vtica
et illa aemula terrarumque orbis avida Carthagine, etiam Gadibus extra orbem
conditis: nunc omnis eius nobilitas conchylio atque purpura constat. circuitus <font class=overline>XVIIII</font>
est, intra Palaetyro inclusa; oppidum ipsum XXII stadia optinet. inde Sarepta
et Ornithon oppida et Sidon, artifex vitri Thebarumque Boeotiarum
parens.&nbsp;&nbsp; <b>77</b>.&nbsp;a tergo eius Libanus mons orsus MD stadiis
&lt;Z&gt;imyram usque porrigitur, quae Coeles Syriae cognominatur. huic par,
interiacente valle, mons adversus Antilibanus obtenditur, quondam muro
coniunctus. post eum introrsus Decapolitana regio praedictaeque cum ea
tetrarchiae et Palaestines tota laxitas.&nbsp;&nbsp; <b>78</b>.&nbsp;at in ora
&lt;i&gt;tem subiecta Libano fluvius Magoras, Berytus colonia, quae Felix Iulia
appellatur, Leontos oppidum, flumen Lycos, Palaebyblos, flumen Adonis, oppida
Byblos, Botrys, &lt;G&gt;i&lt;g&gt;ar&lt;t&gt;a, Trieris, Calamos, Tripolis,
quon&lt;i&gt;am Tyrii et Sidonii et Aradii optinent, Orthosia, Eleutheros
flumen, oppida Zimyra, Marathos contraque Arados, septem stadiorum oppidum et
insula ducentis passibus a continente distans, regio, in qua supradicti
desinunt montes, et interiacentibus campis Bargylus mons.</p>

<p><b>79</b>.&nbsp;Incipit hinc rursus Syria, desinente Phoenice. oppida Carne,
Balanea, Paltos, Gabala, promunturium, in quo Laodicea libera, Dipolis,
Heraclea, Charadrus, Posidium. dein promunturium Syriae Antiochiae. intus ipsa
Antiochia libera, Epi Daphnes cognominata; Oronte amne dividitur. in
promunturio autem Seleucia libera, Pieria appellata.&nbsp;&nbsp; <b>80</b>.&nbsp;super
eam mons eodem quo alius nomine, Casius. cuius excelsa altitudo quarta vigilia
orientem per tenebras solem aspicit, brevi circumactu corporis diem noctemque
pariter ostendens. ambitus ad cacumen <font class=overline>XVIIII</font> p. est, altitudo per
derectum <font class=overline>IIII</font>. at in ora amnis Orontes, natus inter Libanum et
Antilibanum iuxta Heliopolim. oppida Rhosos et a tergo Portae, quae Syriae
appellantur, intervallo Rhosiorum montium et Tauri. in ora oppidum Myriandros,
mons Amanus, in quo oppidum Bomitae. ipse ab Syris Ciliciam separat.</p>

<p><b>81</b>.&nbsp;Nunc interiora dicantur. Coele habet Apameam, Marsya amne
divisam a Nazerinorum tetrarchia, Bambycen, quae alio nomine Hierapolis
vocatur, Syris vero Mabog — ibi prodigiosa Atargatis, Graecis autem Derceto
dicta, colitur&nbsp;—&nbsp;, Chalcidem cognominatam Ad Belum, unde regio
Chalcidena fertilissima Syriae, et inde Cyrresticae &lt;C&gt;yr&lt;rum&gt;,
&lt;G&gt;azetas, Gindarenos, Gabenos, tetrarchias duas quae Granucomatitae
vocantur, Hem&lt;e&gt;senos, Hylatas, Ituraeorum gentem et qui ex &lt;i&gt;is
Baethaemi vocantur, Mariamnitanos, tetrarchiam quae Mammisea appellatur,&nbsp;&nbsp;
<b>82</b>.&nbsp;Paradisum, Pagras, Penelenitas, Seleucias praeter iam dictam
duas, quae Ad Euphraten et quae Ad Belum vocantur, Tardytenses. reliqua autem
Syria habet, exceptis quae cum Euphrate dicentur, Arethusios, Beroeenses,
Epiphanenses ad Orontem, Laodicenos, qui Ad Libanum cognominantur, Leucadios,
Larisaeos, praeter tetrarchias in regna discriptas barbaris nominibus XVII.</p>

<p><b>83</b>.&nbsp;Et de Euphrate hoc in loco dixisse aptissimum fuerit. oritur
in praefectura Armeniae Maioris Caranitide, ut prodidere ex iis, qui proxime
viderunt, Domitius Corbulo, in monte Aga, Licinius Mucianus, sub radicibus
montis, quem Capoten appellant, supra Zimaram <font class=overline>XII</font> p., initio Pyxurates
nominatus. fluit Derzenen primum, mox Anaeticam, Armeniae regiones a Cappadocia
excludens.&nbsp;&nbsp; <b>84</b>.&nbsp;Dascusa abest a Zimara <font class=overline>LXXV</font> p.;
inde navigatur Sartonam <font class=overline>L</font>, Melitenen Cappadociae <font class=overline>XXIIII</font>, Elegeam
Armeniae X, acceptis fluminibus Lyco, Arsania, Arsano. apud Elegeam occurrit ei
Taurus mons nec resistit, quamquam <font class=overline>XII</font> p. latitudine praevalens. Ommam
vocant inrumpentem, mox ubi perfregit, Euphraten, ultra quoque saxosum et
violentum.&nbsp;&nbsp; <b>85</b>.&nbsp;Arabiam inde laeva, Or&lt;r&gt;oeon
dictam regionem, trisc&lt;h&gt;oena mensura, dextraque Commagenen disterminat,
pontis tamen, etiam ubi Taurum expugnat, patiens. apud Claudiopolim Cappadociae
cursum ad occasum solis agit. primo hunc illic in pugna Taurus aufert victusque
et abscisus sibimet alio modo vincit ac fractum expellit in meridiem. ita
naturae dimicatio illa aequatur, hoc eunte quo vult, illo prohibente ire qua
velit. a catarractis iterum navigatur. <font class=overline>XL</font> p. inde Commagenes caput
Samosata.</p>

<p><b>86</b>.&nbsp;Arabia supra dicta habet oppida Edessam, quae quondam
Antiochia dicebatur, Callirrhoen, a fonte nominatam, Carrhas, Crassi clade
nobile. iungitur praefectura Mesopotamiae, ab Assyriis originem trahens, in qua
Anthemusia et Nicephorium oppida. mox Arabes qui Praetavi vocantur; horum caput
Singara. a Samosatis autem latere Syriae Marsyas amnis influit. Cingilla
Commagenen finit, Imeneorum civitas incipit. oppida adluuntur Epiphania et
Antiochia, quae Ad Euphraten vocantur, item Zeugma <font class=overline>LXXII</font> p. a Samosatis,
transitu Euphratis nobile. ex adverso Apameam Seleucus, idem utriusque
conditor, ponte iunxerat.&nbsp;&nbsp; <b>87</b>.&nbsp;qui cohaerent
Mesopotamiae, Rhoali vocantur. at in Syria oppida Europum, Thapsacum quondam,
nunc Amphipolis; Arabes Scenitae. ita fertur usque &lt;S&gt;uram locum, in quo
conversus ad orientem relinquit Syriae Palmyrenas solitudines, quae usque ad
Petram urbem et regionem Arabiae Felicis appellatae pertinent.</p>

<p><b>88</b>.&nbsp;Palmyra, urbs nobilis situ, divitiis soli et aquis amoenis,
vasto undique ambitu harenis includit agros ac, velut terris exempta a rerum
natura, privata sorte inter duo imperia summa Romanorum Parthorumque
e&lt;s&gt;t, prima in discordia semper utrimque cura. abest ab Seleucia
Parthorum, quae vocatur Ad Tigrim, <font class=overline>CCCXXXVII</font> p., a proximo vero Syriae
litore <font class=overline>CCIII</font> et a Damasco <font class=overline>XXVII</font> propius.</p>

<p><b>89</b>.&nbsp;Infra Palmyrae solitudines Telendena regio est dictaeque iam
Hierapolis ac Beroea et Chalcis. ultra Palmyram quoque ex solitudinibus his
aliquid obtinet Hemesa, &lt;i&gt;tem Elatium, dimidio propior Petrae quam
Damascus. a Sura autem proxime est Philiscum, oppidum Parthorum ad Euphraten.
ab eo Seleuciam dierum decem navigatio, totidemque fere Babylonem.&nbsp;&nbsp; <b>90</b>.&nbsp;scinditur
enim Euphrates a Zeugmate <font class=overline>DLXXXXIIII</font> p. circa vicum Masicen et parte
laeva in Mesopotamiam vadit, per ipsam Seleuciam circaque eam praefluenti
infusus Tigri, dexteriore autem alveo Babylonem, quondam Chaldaeae caput, petit
mediamque permeans, item quam Mothrim vocant, distrahitur in paludes. increscit
autem et ipse Nili modo statis diebus, paulum differens, ac Mesopotamiam
inundat sole optinente XX partem cancri. minui incipit in virginem e leone
transgresso, in totum vero remeat in XXVIIII parte virginis.</p>

<p><b>91</b>.&nbsp;Sed redeamus ad oram Syriae, cui proxima est Cilicia. flumen
Diaphanes, mons Crocodilus, Portae Amani montis, flumina Androcus, Pinarus,
Lycus, sinus Issicus, oppidum Issos, item Alexandria, flumen Chlorus, oppidum
Aeg&lt;a&gt;eae liberum, amnis Pyramus, Portae Ciliciae, oppida Mallos,
Magirsos et intus Ta&lt;r&gt;sos. campi Alei, oppida Casyponis, Mopsos liberum,
Pyramo inpositum, Tyros, Zephyrium, Anchiale.&nbsp;&nbsp; <b>92</b>.&nbsp;amnes
Saros, Cydnos, Tarsum liberam urbem procul a mari secans. regio Celenderitis
cum oppido, locus Nymphaeum, Soloe Cilicii, nunc Pompeiopolis, Adana, Cibyra,
Pinare, Pedalie, Al&lt;a&gt;e, Selinus, Arsinoe, &lt;Io&gt;ta&lt;p&gt;e, Dorion
iuxtaque mare Corycos, eodem nomine oppidum et portus et specus. mox flumen
Calycadnus, promunturium Sarpedon, oppida Holmoe, Myle, promunturium et oppidum
Veneris, a quo proxime Cyprus insula.&nbsp;&nbsp; <b>93</b>.&nbsp;sed in
continente oppida Mysanda, Anemurium, Coracesium, finisque antiquus Ciliciae
Melas amnis. intus autem dicendi Anazarbeni, qui nunc Caesarea, Augusta,
Castabala, Epiphania, quae ante Oeniandos, El&euml;usa, Iconium, Seleucia supra
amnem Cal&lt;y&gt;cadnum, Tracheotis cognomine, ab mari relata ubi vocabatur
Hermia. praeterea intus flumina Liparis, Bombos, Paradisus, mons
I&lt;m&gt;barus.</p>

<p><b>94</b>.&nbsp;Ciliciae Pamphyliam omnes iunxere neglecta gente Isaurica.
oppida eius intus Isaura, Clibanus, Lalasis; decurrit autem ad mare Anemuri e
regione supra dicti. simili modo omnibus, qui eadem composuere, ignorata est
contermina illi gens Omanadum, quorum intus oppidum Omana. cetera castella
XLIIII inter asperas convalles latent.</p>

<p>Insident verticem Pisidae, quondam appellati Solymi, quorum colonia Caesarea,
eadem Antiochia. oppida Oroanda, &lt;S&gt;agalessos.</p>

<p><b>95</b>.&nbsp;Hos includit Lycaonia, in Asiaticam iurisdictionem versa,
cum qua conveniunt Philomelienses, Tymbriani, Leucolithi, Pelteni, Tyrienses.
datur et tetrarchia ex Lycaonia, qua parte Galatiae contermina est, civitatium
XIIII, urbe celeberrima Iconio. ipsius Lycaoniae celebrantur Thebasa in Tauro,
Ide in confinio Galatiae atque Cappadociae. a latere autem eius super
Pamphyliam veniunt Thracum suboles Milyae, quorum Arycanda oppidum.</p>

<p><b>96</b>.&nbsp;Pamphylia ante Mopsopia appellata est. mare Pamphylium
Cilicio iungitur. oppida Side et in monte Aspendum, Plantanistum, Perga.
promunturium Leucolla, mons Sardemisus. amnes Eurymedon, iuxta Aspendum fluens,
Catarractes, iuxta quem Lyrnesus et Olbia ultimaque eius orae Phaselis.</p>

<p><b>97</b>.&nbsp;Iunctum mare Lycium est gensque Lycia, unde vastus sinus.
Taurus mons, ab Eois veniens litoribus, Chelidonio promunturio disterminat,
inmensus ipse et innumerarum gentium arbiter, dextro latere septentrionalis,
ubi primum ab Indico mari exsurgit, laevo meridianus et ad occasum tendens
mediamque distrahens Asiam, nisi opprimenti terras occurrerent maria. resilit
ergo ad septentriones flexusque inmensum iter quaerit, velut de industria rerum
natura subinde aequora opponente, hinc Phoenicium, hinc Ponticum, illinc
Caspium et Hyrcanium contraque Maeotium lacum.&nbsp;&nbsp; <b>98</b>.&nbsp;torquetur
itaque collisus inter haec claustra et tamen victor flexuosus evadit usque ad
cognata Ripaeorum montium iuga, numerosis nominibus et novis, quacumque
incedit, insignis: Imaus prima parte dictus, mox Emodus, Paropanisus, Circius,
Cambades, Pariades, Choatras, Oreges, Oroandes, Niphates, Taurus atque, ubi se
quoque exuperat, Caucasus, ubi brachia emittit subinde temptanti maria similis,
Sarpedon, Coracesius,&nbsp;&nbsp; <b>99</b>.&nbsp;&lt;C&gt;ragus, iterumque
Taurus, etiam ubi dehiscit seque populis aperit, Portarum tamen nomine unitatem
sibi vindicans, quae aliubi Armeniae, aliubi Caspiae, aliubi Ciliciae vocantur.
quin etiam confractus, effugiens quoque maria, plurimis se gentium nominibus
hinc et illinc implet, a dextra Hyrcanius, Caspius, a laeva Parihedrus,
Moschicus, Amazonicus, Coraxicus, Scythicus appellatus, in universum vero
Graece Ceraunius.</p>

<p><b>100</b>.&nbsp;In Lycia igitur a promunturio eius oppidum Simena, mons
Chimaera, noctibus flagrans, Hephaestium civitas, et ipsa saepe flagrantibus
iugis. oppidum Olympus ibi fuit, nunc sunt montana Gagae, Corydalla,
Rhodiopolis. iuxta mare Limyra cum amne, in quem Arycandus influit, mons
Masicytus, Andria civitas, Myra, oppida Aper&lt;l&gt;ae et Antiphellos, quae
quondam Habesos, atque in recessu Phellos. dein Pyrrha, item Xanthus, a mari <font class=overline>XV</font>,
flumenque eodem nomine. deinde Patara, quae prius Pataros, et in monte Sidyma,
promunturium Cragus.&nbsp;&nbsp; <b>101</b>.&nbsp;ultra par sinus priori; ibi
Pinara et quae Lyciam finit Telmesus. Lycia LXX quondam oppida habuit, nunc
XXXVI habet. ex his celeberrima praeter supra dicta Canas, Candyba, ubi
laudatur Eunias nemus, Podalia, Choma praefluente Aedesa, Cyaneae,
Ascandiandalis, Amelas, Noscopium, T&lt;l&gt;os, Tel&lt;a&gt;nd&lt;r&gt;us.
conprehendit in mediterraneis et Cabaliam, cuius tres urbes Oenianda, Balbura,
Bubon.&nbsp;&nbsp; <b>102</b>.&nbsp;a Telmeso Asiaticum mare sive Carpathium et
quae proprie vocatur Asia. in duas eam partes Agrippa divisit: unam inclusit ab
oriente Phrygia et Lycaonia, ab occidente Aegaeo mari, a meridie Aegyptio, a
septentrione Paphlagonia; huius longitudinem <font class=overline>CCCCLXX</font>, latitudinem <font class=overline>CCCXX</font>
fecit. alteram determinavit ab oriente Armenia Minore, ab occidente Phrygia,
Lycaonia, Pamphylia, a septentrione provincia Pontica, a meridie mari
Pamphylio, longam <font class=overline>DLXXV</font>, latam <font class=overline>CCCXXV</font>.</p>

<p><b>103</b>.&nbsp;In proxima ora Caria est, mox Ionia, ultra eam
&lt;A&gt;eolis. Caria mediae Doridi circumfunditur, ad mare utroque latere
ambiens. in ea promunturium Pedalium, amnis Glaucus, deferens Telmedium, oppida
Daedala, Crya fugitivorum, flumen Axon, oppidum Calynda. amnis Indus, in
Cibyratarum iugis ortus, recipit LX perennes fluvios, torrentes vero amplius
centum.&nbsp;&nbsp; <b>104</b>.&nbsp;oppidum Caunos liberum, dein Pyrnos.
portus Cressa, a quo Rhodus insula passuum <font class=overline>XX</font>. locus Loryma, oppida
Tisanusa, Paridon, Larymna, sinus Thymnias, promunturium Aphrodisias, oppidum
Hydas, sinus Schoenus, regio Bubassus. oppidum fuit Acanthus, alio nomine
Dulopolis. est in promunturio Cnidos libera, Triopia, dein Pegusa et Stadia
appellata. ab ea Doris incipit.</p>

<p><b>105</b>.&nbsp;Sed prius terga et mediterraneas iurisdictiones indicasse
conveniat. una appellatur Cibyratica; ipsum oppidum Phrygiae est. conveniunt eo
XXV civitates, celeberrima urbe Laodicea. imposita est Lyco flumini, latera
adluentibus Asopo et Capro, appellata primo Diospolis, dein Rhoas. reliqui in
eo conventu, quos nominare non pigeat, Hydrelitae, Themisones, Hierapolitae.
alter conventus a Synnade accepit nomen; conveniunt Lycaones, Appiani, Corpeni,
Dorylaei, Midaei, Iulienses et reliqui ignobiles populi XV.&nbsp;&nbsp; <b>106</b>.&nbsp;tertius
Apameam vadit, ante appellatam Celaenas, deinde Ciboton. sita est in radice
montis Signiae, circumfusa Marsya, Obrima, Orba fluminibus in Maeandrum
cadentibus. Marsyas ibi redditur, ortus ac paulo mox conditus. ubi certavit
tibiarum cantu cum Apolline, Aulocrene &lt;est&gt;; ita vocatur convallis, <font class=overline>X</font>
p. ab Apamea Phrygiam petentibus. ex hoc conventu deceat nominare Metropolitas,
Dionysopolitas, Euphorbenos, Acmonenses, Peltenos, Silbianos. reliqui ignobiles
VIIII.</p>

<p><b>107</b>.&nbsp;Doridis in sinu Leucopolis, Hamaxitos, Eleus, Etene. dein
Cariae oppida Pitaium, Eutane, Halicarnasus. sex oppida contributa ei sunt a
Magno Alexandro, Th&lt;e&gt;a&lt;n&gt;gela, Side, Medmassa, Vranium, Pedasum,
Telmisum. habitatur inter duos sinus, Ceramicum et Iasium. inde Myndos et ubi
fuit Palaemyndus, Nariandos, Neapolis, &lt;C&gt;aryanda, Termera libera,
Bargylia et, a quo sinus Iasius, oppidum Iasus.&nbsp;&nbsp; <b>108</b>.&nbsp;Caria
interiorum nominum fama praenitet. quippe ibi sunt oppida Mylasa libera,
Antiochia, ubi fuere Symmaethos et Cranaos oppida; nunc eam circumfluunt
Maeander et &lt;M&gt;ors&lt;y&gt;nus. fuit in eo tractu et Maeandropolis, est
Eumenia, Cludro flumini adposita, Glaucus amnis, Lysias oppidum et
Orth&lt;o&gt;s&lt;i&gt;a, Berecynth&lt;i&gt;us tractus, Nysa, Trallis, eadem
Euanthia et Seleucia et Antiochia dicta;&nbsp;&nbsp; <b>109</b>.&nbsp;adluitur
Eudone amne, perfunditur Thebaite. quidam ibi Pygmaeos habitasse tradunt.
praeterea sunt Thydonos, Pyrrha, Eurome, Heraclea, Amyzon, Alabanda libera,
quae conventum eum cognominavit, Stratonicea libera, L&lt;a&gt;brayndos,
Ceramus, Troezene, Phorontis. longinquiores eodem foro disceptant Orthronienses,
Ali&lt;n&gt;dienses, Euhippini, Xystiani, Hydissenses, Apolloniatae,
Trapezopolitae, Aphrodisienses liberi. praeter haec sunt Coscinus, Harpasa,
adposita fluvio Harpaso, quo et Tra&lt;l&gt;licon, cum fuit, adluebatur.</p>

<p><b>110</b>.&nbsp;Lydia autem perfusa flexuosis Maeandri amnis recursibus
super Ioniam procedit, Phrygiae ab exortu solis vicina, ad septentrionem
Mysiae, meridiana parte Cariam amplectens, Maeonia ante appellata. celebratur
maxime Sardibus in latere Tmoli montis, qui ante Timolus appellabatur, conditis;
ex quo profluente Pactolo eodemque Chrysorroa ac fonte Tarni a M&lt;a&gt;eonis
civitas ipsa Hyde vocitata est, clara stagno Gygaeo.&nbsp;&nbsp; <b>111</b>.&nbsp;Sardiana
nunc appellatur ea iurisdictio, conveniuntque in eam extra praedictos Macedones
Cadieni, &lt;Ph&gt;iladelphini et ipsi in radice Tmoli Cogamo flumini adpositi
Maeonii, Tripolitani, iidem et Antoniopolitae&nbsp;—&nbsp;Maeandro
adluuntur&nbsp;—&nbsp;, Apollonhieritae, Mysotimolitae et alii ignobiles.</p>

<p><b>112</b>.&nbsp;Ionia, ab Iasio sinu incipiens, numerosiore ambitu litorum
flectitur. in ea primus sinus Basilicus, Posideum promunturium et oppidum,
Oraculum Branchidarum appellatum, nunc Didymei Apollinis, a litore stadiis XX,
et inde CLXXX Miletus, Ioniae caput, Lelegeis ante et Pityusa et Anactoria
nominata, super LXXXX urbium per cuncta maria genetrix nec fraudanda cive
Cadmo, qui primus prorsam orationem condere instituit.&nbsp;&nbsp; <b>113</b>.&nbsp;amnis
Maeander, ortus e lacu in monte Aulocrene plurimisque adfusus oppidis et
repletus fluminibus crebris, ita sinuosus flexibus, ut saepe credatur reverti,
Apamenam primum pervagatur regionem, mox Eumeneticam ac deinde Hyrgaleticos
campos, postremo Cariam, placidus omnesque eos agros fertilissimo rigans limo,
ad decumum a Mileto stadium lenis inlabitur mari. inde mons Latmus, oppida
Heraclea, montis eius cognominis Carice, M&lt;y&gt;uus, quod primo condidisse
Iones narrantur Athenis profecti, Naulochum, Priene, in ora, quae Troglea
appellatur, G&lt;a&gt;esus amnis, regio omnibus Ionibus sacra et ideo Panionia
appellata;&nbsp;&nbsp; <b>114</b>.&nbsp;iuxta fugitivis conditum, uti nomen
indicio est, Phygela fuit et Marathesium oppidum. supra haec Magnesia Maeandri
cognomine insignis, Thessalica Magnesia orta. abest Epheso <font class=overline>XV</font> p.,
Trallibus eo amplius MMM. antea Thessaloche et &lt;M&gt;androl&lt;y&gt;tia
nominata et litori adposita Derasidas insulas secum abstulit mari.&nbsp;&nbsp; <b>115</b>.&nbsp;intus
et Thya&lt;tir&gt;a adluitur Lyco, Pelopia aliquando et Euhippia cognominata.
in ora autem Matium, Ephesus, Amazonum opus, multis antea expetita nominibus,
Alopes, cum pugnatum apud Troiam est, mox Ortygiae, Amorges. vocata et Smyrna
est, cognomine Trachia, et Haemonion et Ptelea. attollitur monte Pione,
adluitur Caystro, in Cilbianis iugis orto multosque amnes deferente et stagnum
Pegaseum, quod Phyrites amnis expellit. ab iis multitudo limi est, qua terras
propagat mediisque iam campis Syrien insulam adiecit. fons in urbe Callippia et
templum Dianae conplexi e diversis regionibus duo Selenuntes.&nbsp;&nbsp; <b>116</b>.&nbsp;ab
Epheso Matium aliud Colophoniorum et intus ipsa Colophon, Haleso adfluente.
inde Apollinis Clarii fanum, Lebedos&nbsp;—&nbsp;fuit et Notium
oppidum&nbsp;—&nbsp;, promunturium Cyrenaeum, mons Mimas <font class=overline>CL</font> p. excurrens
atque in continentibus campis residens. quo in loco Magnus Alexander intercidi
planitiem eam iusserat <font class=overline>VII</font> D p. longitudine, ut duos sinus iungeret
Erythrasque cum Mimante circumfunderet.&nbsp;&nbsp; <b>117</b>.&nbsp;iuxta eas
fuerunt oppida Pteleon, Helos, Dorion, nunc est Aleon fluvius, Corynaeum,
Mimantis promunturium, Clazomenae, Parthenie et Hippi, Chyt&lt;r&gt;ophoria
appellatae, cum insulae essent. i&lt;usser&gt;a&lt;t&gt; Alexander idem per duo
stadia continenti adnecti. interiere intus Daphnus et Hermesta et Sipylum, quod
ante Tantalis vocabatur, caput Maeoniae, ubi nunc est stagnum Sale. obiit et
Archaeopolis, substituta Sipylo, et inde illi Colpe et huic Libade.&nbsp;&nbsp;
<b>118</b>.&nbsp;regredientibus inde abest <font class=overline>XII</font> p., ab Amazone condita,
restituta ab Alexandro, in ora Zmyrna, amne Melete gaudens non procul orto.
montes Asiae nobilissimi in hoc tractu fere explicant se: Mastusia a tergo
Zmyrnae et Termetis Olympi radicibus iunctus in Dracone desinit, Draco in
Tmolo, Tmolus in Cadmo, ille in Tauro.&nbsp;&nbsp; <b>119</b>.&nbsp;a Zmyrna Hermus
amnis campos &lt;se&gt;cat et nomini suo adoptat. oritur iuxta Dorylaum,
Phrygiae civitatem, multosque colligit fluvios, inter quos Phrygem, qui nomine
genti dato a Caria eam disterminat, Hyllum et Cryon, ip&lt;s&gt;os Phrygiae,
Mysiae, Lydiae amnibus repletos. fuit in ore eius oppidum Temnos, nunc in
extremo sinu Myrmeces scopuli, oppidum Leucae in promunturio, quod insula fuit,
finisque Ioniae Phocaea.&nbsp;&nbsp; <b>120</b>.&nbsp;Zmyrnaeum conventum magna
pars et Aeoliae, quae mox dicetur, frequentat praeterque Macedones Hyrcani cognominati
et Magnetes a Sipylo. verum Ephesum, alterum lumen Asiae, remotiores conveniunt
Caesarienses, Metropolitae, Cilbiani Inferiores et Superiores, Mysomacedones,
M&lt;as&gt;taurenses, Briullitae, Hypaepeni, Dioshieritae.</p>

<p><b>121</b>.&nbsp;Aeolis proxima est, quondam M&lt;y&gt;sia appellata, et
quae Hellesponto adiacet Troas. ibi a Phocaea Ascanius portus. dein fuerat
Larisa, sunt Cyme, Myrina quae Sebastopolim se vocat, et intus Aeg&lt;a&gt;eae,
Itale, Posidea, Neon Tichos, Temnos. in ora autem Titanus amnis et civitas ab
eo cognominata — fuit et Grynia, nunc tantum portus, oli&lt;m&gt; insula
adprehensa&nbsp;—&nbsp;, oppidum Elaea et ex M&lt;y&gt;sia veniens Caicus
amnis, oppidum Pitane, Canaitis amnis.&nbsp;&nbsp; <b>122</b>.&nbsp;intercidere
Canae, Lysimachea, Atarnea, Carene, Cisthene, Cilla, Cocylium, Thebe, Astyre,
Chrysa, Palaescepsis, Gerg&lt;i&gt;tha, Neandros; nunc est Perperene civitas,
Heracleotes tractus, Coryphas oppidum, amnes Grylios, Ollius, regio Aphrodisias
quae antea Politice Orgas, regio Scepsis, flumen Euenum, cuius in ripis
intercidere Lyrnesos, Miletos. in hoc tractu Ide mons et in ora, quae sinum
cognominavit et conventum, Adramytteos, olim Pedasus dicta, flumina Astron,
Cormalos, Crianos, Alabastros, Hieros ex Ida; intus mons Gargara eodemque
nomine oppidum.&nbsp;&nbsp; <b>123</b>.&nbsp;rursus in litore Antandros, Edonis
prius vocata, dein Cimmeris, As&lt;s&gt;os, eadem Apollonia&nbsp;—&nbsp;fuit et
Palamedium oppidum&nbsp;—&nbsp;, promunturium Lectum disterminans Aeolida et
Troada. fuit et Polymedia civitas, Chrysa et Larisa alia. Zminthium templum
durat. intus Colone intercidit. deportant Adramytteum negotia Apolloniatae a
Rhyndaco amne, Eresi, Miletopolitae, Poemaneni, Macedones Asculacae,
Polichnaei, Pionitae, Cilices Mandacandeni, Mysi Abretteni et Hellespontii
appellati et alii ignobiles.</p>

<p><b>124</b>.&nbsp;Troadis primus locus Hamaxitus, dein Cebrenia ipsaque Troas,
Antigonia dicta, nunc Alexandria colonia Romana, oppidum Nee, Scamander amnis
navigabilis et in promunturio quondam Sigeum oppidum; dein portus Achaeorum, in
quem influit Xanthus Simoenti iunctus stagnumque prius faciens Palaescamander;
ceteri Homero celebrati, Rhesus, Heptaporus, Caresus, Rhodius, vestigia non
habent. Granicus diverso tractu in Propontida fluit. est tamen, &lt;u&gt;t
prius, Scamandria civitas parva ac MM D p. remotum a portu Ilium immune, unde
omnis rerum claritas.&nbsp;&nbsp; <b>125</b>.&nbsp;extra sinum sunt Rhoetea
litora, Rhoeteo et Dardanio et Arisbe oppidis habitata. fuit et Achilleon
oppidum, iuxta tumulum Achillis conditum a Mytilenaeis et mox Atheniensibus,
ubi classis eius steterat in Sigeo. fuit et Aeantion, a Rhodiis conditum in
altero cornu, Aiace ibi sepulto XXX stadiorum intervallo a Sigeo, et ipso in
statione classis suae. supra Aeolida et partem Troadis in mediterraneo est quae
vocatur Teuthrania, quam Mysi antiquitus tenuere. ibi Caicus amnis iam dictus
oritur. gens ampla per se, etiam cum totum Mysia appellaretur.&nbsp;&nbsp; <b>126</b>.&nbsp;in
ea Pioniae, Andera, Idale, Stabulum, Conisium, Teium, Balce, Tiare, Teuthranie,
Sarnaca, Haliserne, Lycide, Parthenium, Cambre, Oxyopum, Lygdamum, Apollonia
longeque clarissimum Asiae Pergamum, quod intermeat Selinus, praefluit Cetius
profusus Pindaso monte. abest haud procul Elaea, quam in litore diximus.
Pergamena vocatur eius tractus iurisdictio. ad eam conveniunt Thyatireni,
Mossyni, Mygdones, Bregmeni, Hierocometae, Perpereni, Tiareni, Hierolophienses,
Hermocapelitae, Attalenses, Panteenses, Apollonidienses aliaeque inhonorae
civitates.&nbsp;&nbsp; <b>127</b>.&nbsp;a Rhoeteo Dardanium oppidum parvum
abest stadia LXX. inde <font class=overline>XVIII</font> promunturium Trapeza, unde primum concitat
se Hellespontus.</p>

<p>Ex Asia interisse gentes tradit Eratosthenes Solymorum, Lelegum, Bebrycum,
Colycantiorum, Tripsedorum, Isidorus Arieneos et Capreatas, ubi sit Apamea
condita a Seleuco rege inter Ciliciam, Cappadociam, Cataoniam, Armeniam, et
quoniam ferocissimas gentes domuisset, initio Dameam vocatam.</p>

<p><b>128</b>.&nbsp;Insularum ante Asiam prima est in Canopico ostio Nili, a
Canopo, Menelai gubernatore, ut ferunt, dicta; altera iuncta ponte Alexandriae,
colonia Caesaris dictatoris, Pharos, quondam diei navigatione distans ab
Aegypto, nunc e turri nocturnis ignibus cursum navium regens: namque fallacibus
vadis Alexandria tribus omnino aditur alveis mari, Stegano, Posideo, Tauro. in
Phoenicio deinde mari est ante Iopen Paria, tota oppidum, in qua obiectam
beluae Andromedam ferunt, et iam dicta Arados, inter quam et continentem L
cubita alto mari, ut auctor est Mucianus, e fonte dulcis aqua tubo coriis facto
usque a vado trahitur.</p>

<p><b>129</b>.&nbsp;Pamphylium mare ignobiles insulas habet, Cilicium ex
quinque maximis Cyprum, ad ortum occasumque Ciliciae ac Syriae obiectam,
quondam novem regnorum sedem. huius circuitum Timosthenes <font class=overline>CCCCXXVII</font> D p.
prodidit, Isidorus <font class=overline>CCCLXXV</font>. longitudinem inter duo promunturia, Clidas
et Acamanta, quod est ab occasu, Artemidorus <font class=overline>CLXII</font> D, Timosthenes <font class=overline>CC</font>;
vocatam ante Acamantida Philonides, Cerastim Xenagoras et Aspeliam et Amathusiam
et Macar&lt;i&gt;am, Astynomus Crypton et Colinian.&nbsp;&nbsp; <b>130</b>.&nbsp;oppida
in ea XV, Nea Paphos, Palaepaphos, Curias, Citium, Corinaeum, Salamis, Amathus,
Lapethos, Soloe, Tamasos, Epidaurum, Chytri, Arsinoe, Carpasium, Golgoe. fuere
et Ciny&lt;r&gt;ia, Mareum, Idalium. abest ab Anemurio Ciliciae <font class=overline>L</font>. mare
quo&lt;d&gt; praetenditur vocant Aulona Cilicium. in eodem situ El&lt;a&gt;eusa
insula est et quattuor ante promunturium ex adverso Syriae Clides rursusque ab
altero capite Stiria, contra Neam Paphum Hier&lt;a&gt; Cepia, contra Salamina
Salaminiae.&nbsp;&nbsp; <b>131</b>.&nbsp;in Lycio autem mari I&lt;d&gt;yris,
Telendos, Attelebussa, Cypriae tres steriles et Dionysia, prius Charaeta dicta,
dein contra Tauri promunturium pestiferae navigantibus Chelidoniae totidem, ab
&lt;i&gt;is cum oppido Leucolla, Pactyae, Lasia, Nymphais, Macris, Megista,
cuius civitas interiit. multae deinde ignobiles, sed contra Chimaeram
Dolichiste, Choerogylion, Crambusa, R&lt;h&gt;oge, Xenagora VIII, Daedaleon
duae, Cryeon tres, Strongyle et contra Sidyma Antiochi Glaucumque versus amnem
Lagusa, Macris, Didymae, Helbo, Scope, Aspis et, in qua oppidum interiit,
Telandria proximaque Cauno Rhodusa.</p>

<p><b>132</b>.&nbsp;Sed pulcherrima e&lt;s&gt;t libera Rhodos, circuitu <font class=overline>CXXV</font>
aut, si potius Isidoro credimus, <font class=overline>CIII</font>, habitata urbibus Lindo, Camiro,
Ialyso, nunc Rhodo. distat ab Alexandria Aegypti <font class=overline>DLXXXIII</font>, ut Isidorus
tradit, ut Eratosthenes, <font class=overline>CCCCLXVIIII</font>, ut Mucianus <font class=overline>D</font>, a Cypro <font class=overline>CLXXVI</font>.
vocitata est antea Ophiusa, Aster&lt;i&gt;a, Aethria, Trinacrie,
Cor&lt;y&gt;mbia, P&lt;o&gt;eeessa, Atabyria ab rege, dein Macaria et
Oloessa.&nbsp;&nbsp; <b>133</b>.&nbsp;Rhodiorum insulae Carpathus, quae mari
nomen dedit, Casos, Ha&lt;g&gt;ne, E&lt;u&gt;limna, &lt;N&gt;isyros, distans a
Cnido <font class=overline>XV</font> D, Porphyris antea dicta, et eodem tractu media inter Rhodum
Cnidumque Syme; cingitur <font class=overline>XXXVII</font> D, portus benigne praebet VIII. praeter
eas circa Rhodum Cyclop&lt;i&gt;s, Teganon, Cordylusa, Diabatae IIII, Hymos,
Chalce cum oppido, &lt;T&gt;eutlusa, Narthecusa, Dimastos, Progne et a Cnido
Cisserusa, Therionarcia, Calydne cum tribus oppidis, Notio, Nisyro, Mendetero,
et in Arconneso oppidum Ceramus. in Cariae ora quae vocantur Argiae numero XX
et H&lt;y&gt;etusa, Lepsia, Leros.&nbsp;&nbsp; <b>134</b>.&nbsp;nobilissima
autem in eo sinu Coos, ab Halicarnaso <font class=overline>XV</font> distans, circuitu <font class=overline>C</font>, ut
plures existimant, Merope vocata, Cea, ut Staphylus, Meropis, ut Dionysius,
dein Nymphaea. mons ibi Prion; et Nisyron abruptam illi putant, quae Porphyris
antea dicta est. Caryanda cum oppido, nec procul ab Halicarnaso Pidossus; in
Ceramico autem sinu Priaponesos, Hipponesos, Pserima, Lampsa, Aemyndus,
Passala, Crusa, Pyrraethusa, Sepiusa, Melano paulumque a continente distans
quae vocata est Cinaedopolis, probrosis ibi relictis a rege Alexandro.</p>

<p><b>135</b>.&nbsp;Ioniae ora Aegeas et Corseas habet et Icaron, de qua dictum
est, Laden, quae prius Late vocabatur, atque inter ignobiles aliquot duas
Camelitas Mileto vicinas, Mycalae Trogilias tres, Philion, Argennon, Sandalion,
Samon liberam, circuitu <font class=overline>LXXXVII</font> D aut, ut Isidorus, <font class=overline>C</font>. Partheniam
primum appellatam Aristoteles tradit, postea Dryusam, deinde Anthemusam;
Aristocritus adicit Melamphyllum, dein Cyparissiam, alii Parthenoarrhusam,
Stephanen. amnes in ea Imbrasus, Chesius, Hibiethes, fontes Gigartho,
Leucothea, mons Cercetius. adiacent insulae Rhypara, Nymphaea, Achillea.</p>

<p><b>136</b>.&nbsp;Par claritate ab ea distat <font class=overline>XCIIII</font> cum oppido Chios
libera, quam Aethaliam Ephorus prisco nomine appellat, Metrodorus et Cleobulus
Chiam a Chione nympha, aliqui a nive, et Macrim et Pityusam. montem habet
Pelinnaeum, marmor Chium. circuitu <font class=overline>CXXV</font> colligit, ut veteres tradidere,
Isidorus <font class=overline>VIIII</font> adicit. posita est inter Samum et Lesbum, ex adverso
maxime Erythrarum.&nbsp;&nbsp; <b>137</b>.&nbsp;finitimae sunt Tellusa, quam
alii Daphnusam scribunt, Oenusa, Ela&lt;ph&gt;i&lt;ti&gt;s, Euryanassa,
Arginusa cum oppido. iam hae circa Ephesum et quae Pisistrati vocantur
Anthinae, Myonnesos, D&lt;ia&gt;r&lt;rh&gt;eusa&nbsp;—&nbsp;in utraque oppida
intercidere&nbsp;—&nbsp;, Po&lt;r&gt;oselene cum oppido, Cerciae, Halone,
Commone, Illetia, Lepria, &lt;A&gt;ethre, Sph&lt;a&gt;eria, Procusae, Bolbulae,
Pheate, Priapos, Syce, Melane, Aenare, Sidusa, Pele, Dr&lt;y&gt;musa, Anhydros,
Scopelos, Sycusa, Marathusa, Psile, Perirrheusa multaeque
ignobiles.&nbsp;&nbsp; <b>138</b>.&nbsp;clara vero in alto Teos cum oppido, a
Chio <font class=overline>LXXII</font> D, tantundem ab Erythris. iuxta Zmyrnam sunt Peristerides,
Carteria, Alopece, Elaeusa, Bacchina, Pystira, C&lt;r&gt;ommy&lt;o&gt;nesos,
Megale, ante Troada Ascaniae, Plateae tres, dein Lamiae, Plitaniae duae, Plate,
Scopelos, Getone, Arthedon, Coele, Lagusae, Didymae.</p>

<p><b>139</b>.&nbsp;Clarissima autem Lesbos, a Chio <font class=overline>LXV</font>, Himerte et
Lasia, Pelasgia, Aegira, Aethiope, Macaria appellata. fuit VIIII oppidis
incluta: ex his Pyrrha hausta est mari, Arisbe terrarum motu subversa, Antissam
Methymna traxit in se, ipsa VIIII urbibus Asiae in <font class=overline>XXXVII</font> p. vicina. et
Agamede obiit et Hiera; restant Eresos, Pyrrha et libera Mytilene, annis MD
potens.&nbsp;&nbsp; <b>140</b>.&nbsp;tota insula circuitur, ut Isidorus, <font class=overline>CLXVIII</font>,
ut veteres, <font class=overline>CXCV</font>. montes habet Lepet&lt;y&gt;mnum, Ordymnum, Macistum,
Creonem, Olympum. a proxima continente abest <font class=overline>VII</font> D p. insulae adpositae
Sandalium, Leucae V, ex iis &lt;Cydo&gt;nea cum &lt;f&gt;o&lt;n&gt;te calido.
Arg&lt;i&gt;nusae ab Aege <font class=overline>IIII</font> p. distant. dein
&lt;Ph&gt;el&lt;l&gt;usa, Pedna. extra Hellespontum adversa Sigeo litori iacet
Tenedus, Leucop&lt;h&gt;r&lt;y&gt;s dicta et Phoenice et Lyrnesos; abest a
Lesbo <font class=overline>LVI</font>, a Sigeo <font class=overline>XII</font> D.</p>

<p><b>141</b>.&nbsp;Impetum deinde sumit Hellepontus, et mare incumbit,
verticibus limitem fodiens, donec Asiam abrumpat Europae. promunturium id
appellavimus Trapezam. ab eo <font class=overline>X</font> p. Abydum oppidum, ubi angustiae VII
stadiorum. deinde Percote oppidum et Lampsacum, antea Pityussa dictum, Parium
colonia quam Homerus Adrastiam appellavit, oppidum Priapos, amnis Aesepus,
Zelia, Propontis — ita appellatur ubi se dilatat mare&nbsp;—&nbsp;, flumen
Granicum, Arta&lt;c&gt;e portus ubi oppidum fuit.&nbsp;&nbsp; <b>142</b>.&nbsp;ultra
insulam continenti iunxit Alexander, in qua oppidum Milesiorum Cyzicum, ante
vocitatum Arc&lt;t&gt;onnesus et Dolionis et Didymis, cuius a vertice mons
Didymus. mox oppida Placia, Ariace, Scylace, quorum a tergo mons Olympus,
Mysius dictus, civitas Olympena, amnes Horisius et R&lt;hy&gt;ndacus, ante
Lycus vocatus; oritur in stagno Artynia iuxta Miletopolim, recipit
Ma&lt;c&gt;eston et plerosque alios, Asiam Bithyniamque
disterminans.&nbsp;&nbsp; <b>143</b>.&nbsp;ea appellata est Cronia, dein
Thessalis, dein Malianda et Strymonis. hos Homerus Halizonas dixit, quando
praecingitur gens mari. urbs fuit inmensa Atussa nomine, nunc sunt XII
civitates, inter quas Gordiu Come, quae Iuliopolis vocatur. in ora Dascylos,
dein flumen Gelbes et intus Helgas oppidum, quae Germanicopolis, alio nomine
Booscoete, sicut Apamea, quae nunc Myrlea Colophoniorum, flumen Echeleos,
anticus Troadis finis et Mysiae initium.&nbsp;&nbsp; <b>144</b>.&nbsp;postea
sinus in quo flumen Ascanium, oppidum Bryalion, amnes Hylas et Cios cum oppido
eiusdem nominis, quod fuit emporium non procul accolentis Phrygiae, a Milesiis
quidem conditum, in loco tamen qui Ascania &lt;Ph&gt;rygiae vocabatur.
quapropter non aliubi aptius de ea dicatur.</p>

<p><b>145</b>.&nbsp;Phrygia, Troadi superiecta populisque a promunturio Lecto
ad flumen &lt;E&gt;c&lt;h&gt;eleum praedictis, septentrionali sui parte
Galatiae contermina, meridiana Lycaoniae, Pisidiae, Mygdoniae, ab oriente
Cappadociam attingit. oppida ibi celeberrima praeter iam dicta Ancyra, Andria,
Celaenae, Colossae, Carina, Coti&lt;a&iuml;&gt;on, Cera&iuml;ne, Conium,
Mid&lt;a&gt;&iuml;um. sunt auctores transisse ex Europa Moesos et Brygos et
T&lt;hy&gt;nos, a quibus appellentur Mysi, Phryges, Bithyni.</p>

<p><b>146</b>.&nbsp;Simul dicendum videtur et de Galatia, quae superposita
agros maiore ex parte Phrygiae tenet caputque quondam eius Gordium. qui partem
eam insedere Gallorum Tolostob&lt;o&gt;gi et Voturi et Ambitouti vocantur; qui
Maeoniae et Paphlagoniae regionem, Trogmi. praetenditur Cappadocia a
septentrione et solis ortu, cuius uberrimam partem occupavere Tectosages. ac
toto &lt;tr&gt;actu gentes quidem hae, populi vero ac tetrarchiae omnes numero
CXCV. oppida Tectosagum Ancyra, Trogmorum Tavium,
To&lt;l&gt;ostobo&lt;g&gt;iorum Pisinuus.&nbsp;&nbsp; <b>147</b>.&nbsp;praeter
hos celebres A&lt;t&gt;talenses, A&lt;r&gt;assenses, Comenses,
Di&lt;ct&gt;ienses, Hierorenses, Lystreni, Neapolitani, Oeandenses,
Seleucenses, Sebasteni, Timoniacenses, Thebaseni. attingit Galatia et
Pamphyliae Cabaliam et Milyas qui circa Barim sunt et Cyllanicum et
Oro&lt;a&gt;n&lt;d&gt;icum Pisidiae tractum, item Lycaoniae partem Obizenen.
flumina sunt in ea praeter iam dicta Saggarium et Gallus, a quo nomen traxere
Matris deum sacerdotes.</p>

<p><b>148</b>.&nbsp;Nunc reliqua in ora. a Cio intus in Bithynia Prusa, ab
Hannibale sub Olympo condita — inde Nicaeam <font class=overline>XXV</font> p. interveniente Ascanio
lacu&nbsp;—&nbsp;, dein Nicaea in ultimo Ascanio sinu, quae prius Olbia et
Prusias, item altera sub H&lt;y&gt;pio monte. fuere Pythopolis, Parthenopolis,
C&lt;o&gt;r&lt;y&gt;phanta. sunt in ora amnes Aesius, Bryazon, Plataneus,
Areus, Aesyros, Geudos, qui et Chrysorroas, promunturium in quo Megarice
oppidum fuit. inde Craspedites sinus vocabatur, quoniam id oppidum velut in lacinia
erat. fuit et Astacum, unde et ex eo Astacenus idem sinus; fuit et Libyssa
oppidum, ubi nunc Hannibalis tantum tumulus.&nbsp;&nbsp; <b>149</b>.&nbsp;e&lt;s&gt;t
in intimo sinu Nicomedia Bithyniae praeclara. Leucatas promunturium, quo
includitur Astacenus sinus, a Nicomedia <font class=overline>XXXVII</font> D p., rursusque
coeuntibus terris angustiae pertinentes usque ad Bosporum Thracium. in his
Calc&lt;h&gt;adon libera, a Nicomedia <font class=overline>LXII</font> D p., Procerastis ante dicta,
dein Colpusa, postea &lt;C&gt;aecorum oppidum, quod locum eligere nescissent,
VII stadiis distante Byzantio, tanto feliciore omnibus modis sede. ceterum
intus in Bithynia colonia Apamena, Agrippenses, Iuliopolitae, Bithynion.
flumina Syrium, Laphias, Pharnacias, Alces, Serinis, Lilaeus, Scopas, Hieros,
qui Bithyniam et Galatiam disterminat.&nbsp;&nbsp; <b>150</b>.&nbsp;ultra Calchadona
Chrysopolis fuit, dein Nicopolis, a qua nomen etiamnum sinus retinet, in quo
portus Amyci. dein Naulochum promunturium, Estiae, templum Neptuni. Bosporus, D
p. intervallo Asiam Europae iterum auferens, abest a Calchadone <font class=overline>XII</font> D
p., inde fauces primae <font class=overline>VIII</font> DCCL p., ubi Spiropolis oppidum fuit. tenent
oram omnem Thyni, interiora Bithyni. is finis Asiae est populorumque CCLXXXII,
qui ad eum locum a fine Lyciae numerantur. spatium Hellesponti et Propontidis
ad Bosporum Thrac&lt;i&gt;um <font class=overline>&lt;CC&gt;XXXVIIII</font> p. diximus. a Calchadone
Sig&lt;e&gt;um Isidorus <font class=overline>CCCXXII</font> D p. tradit.</p>

<p><b>151</b>.&nbsp;Insulae in Propontide ante Cyzicum Elaphonnesus, unde
Cyzicenum marmor, eadem Neuris et Proconnesus dicta. secuntur Ophiusa,
&lt;A&gt;canthus, Phoebe, Scopelos, Porphyrione, Halone cum oppido, Delphacie,
Polydora, Art&lt;a&gt;caeon cum oppido. est et contra Nicomediam Demonzesos,
item ultra Heracleam adversa Bithyniae Thynias, quam barbari Bithyniam vocant.
est et Antiochia et contra fauces Rhyndaci Besbicos, <font class=overline>XVIII</font> p. circuitu.
est et Elaea et duae Rhodusae, Erebinthote, Megale, Chalcitis, Pityodes.</p>

<p>&nbsp;</p>
<p>&nbsp;</p>

</td>

<td width="2%">&nbsp;
</td>
<td align="middle" bgcolor="#0000ee" valign="top" width="3%">
<img src="img/lent1.gif">
</td>
</tr>
</table>

<table border="0" cellPadding="0" cellSpacing="0" width="100%">
<tr>
<td align="left" bgcolor="#0000ee" valign="bottom" width="3%">
<a href="#top" title="Top">
<img border="0" src="img/strel2.gif"></a></p>
<a href="index.htm" target="_top" title="Library of Ruslan Khazarzar">
<img border="0" src="img/strel1.gif"></a>
</td>
<td align="left" bgcolor="#0000ee" width="90%">
<a href="index.htm" target="_top" title="Library of Ruslan Khazarzar">
<img alt="Library of Ruslan Khazarzar" border="0" src="img/b_title1.gif"></a>
</td>
<td align="middle" bgcolor="#0000ee" width="7%">&nbsp;
</td>
</tr>
</table>



</body>
</html>
